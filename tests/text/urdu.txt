
جنوبی ایشیا میں ایٹمی دوڑ
تحریر مسعود عالم
سن اٹھانوے میں پہلے بھارت اور پھر پاکستان کے ایٹمی دھماکے کرنے سے بر صغیر میں اسلحے کی ایک نئ دوڑ شروع ہوئی لیکن کیونکہ دونوں ہی ملک ایٹمی اسلحے کے پھیلاؤ اور کنٹرول سے متعلق کسی بین الاقوامی معاہدے کے پابند نہیں ہیں اس لئے ان کی ایٹمی صلاحیت اور ہتھیاروں کی تعداد کے بارے میں یقین سے کچھ نہیں کہا جا سکتا
دفاعی جریدے جینز کے مطابق پاکستان کے پاس قریباً ایک سو پچاس اوربھارت کے پاس دو سو سے ڈھائی سو تک ایٹمی ہتھیار ہو سکتے ہیں جبکہ ایک بین الاقوامی غیر سرکاری تنظیم کے مطابق پاکستان دس سے تیس ہتھیار تیار کر چکا ہے اور بھارت پینسٹھ سے نوے تک
ایک اندازہ یہ بھی ہے کہ زیادہ تر ہتھیار بم کی شکل میں ہیں نا کہ میزائیل کی شکل میں
تاہم بم کے مقابلے میں میزائیل کی واضع افادیت کے پیش نظر دونوں ملک برسوں سے ایسے میزائیل بنانے کی کوشش میں ہیں جو دور مار ہوں اور جنہیں ایٹمی اسلحے سے لیس کیا جا سکے
پاکستان اور بھارت مزید ایٹمی دھماکے نہ کرنے کے وعدے پر تو قائم ہیں لیکن میزائیلوں کے تجربے تواتر سے کرتے رہتے ہیں
بھارت ڈھائی ہزار کلومیٹر تک مار کرنے والے اگنی دوم نامی میزائیل کا کامیاب تجربہ کر چکا ہے جس کا مطلب یہ ہے کہ اس کی زد میں نہ صرف پورا پاکستان ہے بلکہ چین کے کچھ علاقے بھی
اگنی سوم ابھی تیاری کے مراحل میں ہے اور اس کی پہنچ ساڑھے تین ہزار کلومیٹر بتائی جاتی ہے جو چین کے دارالحکومت بیجنگ کو نشانہ بنانے کے لئے کافی ہے
پاکستان اب تک شاہین غوری اور غوری دوم نامی میزائیل بنا چکا ہے جن میں سے آخرالذکر کی پہنچ ڈھائی ہزار کلومیٹر ہے
غوری سوم پر ابھی کام ہو رہا ہے اور اس کی مار تین ہزار کلومیٹر بتائی جاتی ہے
لیکن پاک بھارت سرحد جہاں دو ہزار کلومیٹر سے زیادہ طویل ہے وہاں پاکستان کی کم چوڑائی کی وجہ سے بھارت کے لئے یہ ممکن ہے کہ وہ قریب مار میزائیل سے ہی پاکستان کے بیشتر بڑے شہروں کو نشانہ بنا سکے
بھارتی فوج کے زیراستعمال پرتھوی میزائیل ایک سو پچاس کلومیٹر تک مار کر سکتا ہے اور یوں لاہور اور کراچی سمیت کئی اہم شہروں کو نشانہ بنا سکتا ہے
پاکستان کے پاس بھی قریب اور درمیانے فاصلے پر مار کرنے والے کئی میزائیل ہیں جن میں سے حاطف سوم چھ سو سے آٹھ سو کلومیٹر مار کرتا ہے جبکہ چینی ساخت کا ایم گیارہ تین سو کلومیٹر سے کچھ کم
یہ دونوں میزائیل پاکستانی فوج کے استعمال میں ہیں اور ان کی مدد سے بھارتی زیر انتظام کشمیر کے علاوہ راجستھان اور پنجاب کی ریاستوں کو نشانہ بنایا جا سکتا ہے
دونوں ملکوں کے قریب مار میزائیلوں میں بڑا فرق یہ ہے کہ بھارتی پرتھوی مائع ایندھن استعمال کرتا ہے جو نسبتاً فرسودہ تکنیک ہے
پاکستان کے حاطف اور ایم گیارہ ٹھوس ایندھن استعمال کرتے ہیں جس کی وجہ سے انہیں مقابلتاً کم وقت میں پرواز کے لئے تیار کیا جا سکتا ہے
اسلحے کی اس علاقائی دوڑ میں چین بھی ایک اہم کردار ہے
اس کے پاس تین سو سے چھ سو تک جوہری ہتھیار ہیں اور بھارت کی ایٹمی پالیسی کی بنیاد بھی چین کے ساتھ فوجی رقابت پر ہی رکھی گئی تھی
سن اٹھانوے کے دھماکوں کے بعد بین الاقوامی دباؤ کے باوجود پاکستان اور بھارت دونوں نے ایٹمی دھماکوں پر پابندی کے
سن دو ہزار میں بھارت کے دفاعی اخراجات میں اٹھائیس فیصد اضافہ ہوا جو ملک کی تاریخ میں سب سے بڑا اضافہ ہے
دفاعی تجزیہ کاروں کا کہنا ہے کہ اصافی بجٹ سے بھارت اپنی جوہری صلاحیت کو مزید بڑھانا چاہتا ہے
بھارت پہلے ہی دعویٰ کر چکا ہے کہ وہ ہائیڈروجن اور نیوٹران بم بنانے کی صلاحیت رکھتا ہے
ادھر پاکستان میں ایک اعلیٰ اختیاراتی نیشنل کمانڈ اتھارٹی کے قیام سے ملک کےجوہری پروگرام کی سلامتی اور کنٹرول کے بارے میں بین الاقوامی شکوک تو کم ہوئے ہیں لیکن اس سے یہ بھی ظاہر ہوتا ہے کہ پاکستان بھی اپنی جوپری صلاحیت بڑھانے میں دلچسپی رکھتا ہے
فوجی صدر جنرل پرویز مشرف یہ کہ چکے ہیں کہ پاکستان ضبط اور تحمل کی پالیسی پر کاربند رہے گا لیکن ساتھ ہی وہ یہ دھمکی بھی دے چکے ہیں کہ اگر ملک کی سلامتی خطرے میں پڑی تو ایٹمی ہتھیاروں کو استعمال کیا جا سکتا ہے
میزائیلوں کے موصوع پر انہوں نے کہا کہ پاکستان بھارت کے ساتھ دوڑ میں شامل نہیں ہو گا تاہم وہ اتنی صلاحیت کے میزائیل ضرور رکھے گا جن سے بھارت کے کسی بھی حصے کو نشانہ بنایا جا سکے اور اگر ضرورت پڑے تو دوچار شہروں کو تباہ کیا جا سکے
سن دو ہزار ایک کے آخر میں جب دونوں طرف فوجی کشیدگی بڑھی تو روائتی ہتھیاروں کے ساتھ بیلیسٹک میزائیلوں کا رخ بھی ایک دوسرے کی طرف کر دیا گیا جس کی وجہ سے دونوں ملک ایٹمی جنگ کے دہانے پر آ کھڑے ہوئے
پیشہ ورشیعہ شدت پسندی کا نشانہ
تحریر اسد علی چوہدری
پاکستان کے صدر جنرل پرویز مشرف کی بارہ جنوری 2002 کی اس تقریر کے بعد جس میں انہوں نے فرقہ واریت سے نمٹنے کے لئے اقدامات کا اعلان کیا تھا درجن بھر فرقہ وارانہ واقعات میں ایک اندازے کے مطابق کم از کم اکیس شیعہ افراد ہلاک ہوچکے ہیں ان میں ڈاکٹر ماہر تعلیم اور دوسرے پیشہ ور افراد شامل ہیں
ابتدائی طور پر فرقہ واریت کی زیادہ تر وارداتوں کے دوران مساجد اور مذہبی مقامات پر حملے شامل تھے اور ان وارداتوں کا مقصد کسی مخصوص شخص کی ہلاکت نہیں ہوتا تھا
لیکن ایک دہائی سے زیادہ عرصے سے جاری فرقہ واریت کی موجودہ لہر کےدوران گزشتہ دو سال کے عرصے میں ہونے والی پیشہ ور افراد کی ہلاکتیں ایک علحیدہ باب کا درجہ رکھتی ہیں شیعہ تنظحموں کا کہنا ہے کہ انکی برادری کے پڑھے لکھے پیشہ ور افراد کو چن چن کر قتل کیا جا رہا ہے ایک شیعہ تنظیم کے مطابق گزشتہ دو سال میں تقریباً ایک سو شیعہ ڈاکٹروں کو ہلاک کیا جا چکا ہے اس طرح کے ایک تازہ ترین واقعہ میں مارچ کے مہینے کی چار تاریخ کو ڈاکٹر سید آل صفدر کراچی میں ہسپتال جاتے ہوئے نامعلوم دہشت گردوں کی گولیوں کا نشانہ بن گئے اس سے پہلے پی ایس سو کے ایک اعلیٰ افسر کو کراچی میں گولی مار کر ہلاک کر دیا گیا تھا
اس سلسلے میں ان پولیس والوں کا ذکر بھی لازمی ہے جو فرقہ واریت کی اس لہر کا صرف اس لئے شکار ہوئے کہ انہوں نے
فرقہ پرست شدت پسندوں پر ہاتھ ڈالنے کی کوشش کی تھی سابق ایس ایس پی اشرف مارتھ ڈی ایس پی طارق کمبوہ ان لوگوں میں شامل ہیں جنہوں نے دہشت گردوں کو پکڑنے میں موثر پیش رفت کی اور اس کے نتیجے میں اپنی جان سے ہاتھ دھوئے اس سے مسئلے کی سنگینی اور قانون نافذ کرنے والے اداروں کی بے بسی کا انداذہ ہوتا ہے
صدر مشرف نے فرقہ واریت کی وارداتوں کے پیشں نظر چودہ اگست 2001 کو دونوں بڑے فرقوں سے تعلق رکھنے والے شدت پسند گروپ سپاۃ محمد اور لشکر جھنگوی پر پابندیوں کا اعلان کیا جنوری 2002 کو مبینہ طور پر مذہبی دہشت گردی میں ملوث پانچ مزید جماعتوں کو اس فہرست میں شامل کر دیا گیا تھا لیکن وارداتوں کا سلسلہ اب بھی جاری ہے
فوج کی موجودہ حکومت پہلی حکومت نہیں ہے جس کو فرقہ واریت کے مقابلے میں منہ کی کھانی پڑی ہے اس کی پیش رو مسلم لیگ کی حکومت کی ماورائے عدالت قتل کی پالیسی بھی تشدد کی اس لہر کو روکنے میں ناکام رہی تھی
پاکستان میڈیکل ایسوسی ایشن کی صدر یاسمین راشد بتاتی ہیں کہ 2000 اور 2001 کے دوران دو سو تیرہ ڈاکٹر مختلف قسم کے واقعات کے دوران ہلاک ہوئے اور صورتحال بہت خراب تھی ہلاک ہونے والے ڈاکٹروں کی اکثریت فرقہ واریت کا شکار ہوئی ڈاکٹر یاسمین کے مطابق کچھ عرصہ حالات ٹھیک رہنے کے بعد گذشتہ ایک دو ماہ کے دوران ہونے والے واقعات کے بعد پیشے سے تعلق رکھنے والے افراد ایک بار پھر غیر یقینی صورتحال کا شکار ہیں انہوں نے ان خبروں کی تصدیق کی کہ حالات سے تنگ آکر بہت سے ڈاکٹروں نے ملک بھی چھوڑا ہے
اس بارے میں مختلف آرا ہیں کہ ان وارداتوں میں کون لوگ ملوث ہیں اور وہ اب تک کیوں پکڑے نہیں جا سکے تازہ ترین وارداتوں کے سلسلے میں لشکر جھنگوی کے ریاض گروپ اور قاری اسد گروپ کا نام لیا گیا ہے لیکن مقدمات عام طور پر نامعلوم افراد کے نام پر درج ہوتے ہیں
تحریک جعفریہ پاکستان کے سربراہ علامہ ساجد نقوی کہتے ہیں کہ یہ دہشت گرد خفیہ ہاتھوں میں کھیلتے ہیں ان خفیہ ہاتھوں کو وہ شیڈو گورنمنٹ کا نام دیتے ہیں دہشت گرد تنظیموں کے خلاف پابندیوں کو ناکافی قرار دیتے ہوئے وہ کہتے ہیں کہ اس سلسلے میں ایک گرینڈ آپریشن کی ضرورت ہے
دہشت گردی سے متعلق قوانین کا ذکر کرتے ہوئے انہوں نے کہا کہ گزشتہ تیرہ سال میں ایک بھی مجرم تختہ دار تک نہیں پہنچا حالیہ گرفتاریوں کے بارے میں انہوں نے کہا کہ ان میں کوئی بھی دہشت گرد شامل نہیں تھا
ہلاکتوں کا سلسلہ
تحریر عظمت عباس
ایک حالیہ تحقیق کے مطابق سن 2002 کے پہلے حصے میں ہونے والی شدت پسندی کی وارداتوں کی تفصیل
3 جنوری کراچی
سرجانی ٹاؤن میں مسجد عثمان غنی کے امام مولانا ثنااللہ درخواستی کو تین نامعلوم موٹر سائیکل سواروں نے گولی مار کر ہلاک کر دیا وہ نماز عشاء ادا کرنے کے بعد گھر لوٹ رہے تھے
9 جنوری کراچی
تریپن سالہ سیّد حسن علی رضوی کو گلشن اقبال کی مدینہ مسجد کے پاس سے گزرتے ہوئے دو موٹر سائیکل سواروں نے گولی مار کر ہلاک کر دیا وہ تنظیمِ حسینی کے بانیوں میں سے تھے اور ریجنل ٹرانسپوٹ اتھارٹی کے دفتر میں سپریٹنڈنٹ تھے
12 جنوری
صدر جنرل پرویز مشرف نے تحریکِ جعفریہ سپاہِ صحابہ لشکرِ طیبہ جیشِ محمد اور تحریکِ نفاذِ شریعتِ محمدیہ پر پابندی عائد کر دی اور سُنی تحریک کی نگرانی کا حکم دے دیا
28 جنوری چنیوٹ
دو موٹر سائیکل سواروں کی فائرنگ کے نتیجے میں ایک راہگیر ہلاک اور پولیس کانسٹیبل زخمی ہو گیا موٹر سائیکل سواروں کو فرقہ وارانہ تنظیم کے سرگرم کارکن بتایا گیا
29 جنوری کراچی
ساٹھ سالہ سیّد جواد علی غیر ملکی انشورنس کمپنی کے ریٹائرڈ افسر اور پچپن سالہ سیّد زمرد حسین جعفری مسجد و امام بارگاہ بقیۃ اللہ میں نماز ادا کر کے لوٹ رہے تھے کہ دو دہشت گردوں نے ڈیفنس کالونی میں انکی گاڑی پر فائرنگ کی جس کے نتیجے میں سیّد جواد علی ہلاک اور سیّد زمرد حسین جعفری زخمی ہو گۓ
3 فروری کراچی
دو نامعلوم حملہ آوروں نے چالیس سالہ صادق علی ہمشیری کو کھارادر میں انکی بیکری میں فائرنگ کر کے ہلاک کر دیا فائرنگ کے نتیجے میں دو گولیاں ان کے سر میں لگیں وہ امام بارگاہ حسینیان ایرانیان کے منتظم اور ٹرسٹی تھے
4 فروری جھنگ
جھنگ کی ایلیٹ پولیس کے انچارج انسپکٹر محمد جمیل گھر لوٹتےہوئے پٹرول پمپ پہ رکے تو دو نامعلوم موٹر سائیکل سواروں نے فائرنگ کر دی جس کے نتیجے میں وہ ہلاک ہو گئے اور پٹرول پمپ کا ایک ملازم زخمی ہو گیا انسپکٹر محمد جمیل لشکرِ جھنگوی کے خلاف کی گئی پولیس کارروائیوں میں آگے آگے رہے جس کے نتیجے میں تنظیم کے سرگرم رکن ہلاک اور گرفتار کئے گئے
پنتالیس سالہ ڈاکٹر فیاض کریم مسجد ابراہیم خلیل اللہ سے باہر آئے تو دو دہشت گردوں نے فائرنگ کر دی گولیاں ان کے سر میں لگیں اور وہ ہلاک ہو گئے
6 فروری کراچی
سپیرئیر سائنس کالج کے اٹھاون سالہ پرنسپل پروفیسر اظہر حسین زیدی اور ان کے چھبیس سالہ نوجوان بیٹے اشعر حسین زیدی گاڑی پر سوار کالج سے نکل رہے تھے کہ دو دہشت گردوں نے چھپ کر حملہ کر دیا اظہر کو تین اور اشعر کو ایک گولی لگی جس کے نتیجے میں دونوں شدید زخمی ہو گئے
8 فروری کراچی
غیر ملکی دوا ساز کمپنی کے ملازم سیّد غیّور عباس اور ارشد عزیز پولیس کے بقول مسجدِ نجف میں نماز جمعہ ادا کرنے کے بعد واپس آ رہے تھے کہ انکی گاڑی پر فائرنگ کی گئ اور شدید زخموں کے باعث انہیں ہسپتال داخل کرایا گیا
9 فروری کراچی
نئی کراچی کے پان فروش پچاس سالہ سیّد آزاد حسین زیدی کو دو موٹر سائیکل سواروں نے گولی مار کر ہلاک کر دیا
11 فروری کراچی
حملہ آوروں نے چالیس برس کے ایک دوکاندار سیّد آزاد حسن زیدی کو گولی مار کر ہلاک کر دیا
مسلح افراد نے چائے کی دوکان پر حملہ کر کے دوکان دار محمد رمضان کو ہلاک کر دیا
12 فروری کراچی
دو موٹر سائیکل سواروں نے چالیس برس کے ڈاکٹر راشد مہدی کو فائرنگ کر کے ہلاک کر دیا وہ سر میں دو گولیاں لگنے سے ہلاک ہوئے
26 فروری راولپنڈی
تین حملہ آوروں نے شاہِ نجف مسجد میں نماز مغرب کے دوران فائرنگ کر دی جس کے نتیجے میں گیارہ نمازی ہلاک اور سولہ زخمی ہو گئے
28 فروری کراچی
بظاہر لشکرِ جھنگوی کے دو سرگرم کارکنوں کو آزاد کرانے کے لئے حملہ آوروں نے چھپ کر پولیس وین پر حملہ کر دیا جس کے نتیجے میں دو افراد ہلاک اور متعدد زخمی ہو گئے ہلاک ہونے والوں میں ایک پولیس اہلکار اور ایک قیدی شامل تھے جبکہ چار پولیس اہلکار اور چھ قیدی زخمی ہوئے
1 مارچ سیالکوٹ
دو نامعلوم موٹر سائیکل سواروں نے ایک مقامی شیعہ عالم باقر حسین شاہ کو گولی کا نشانہ بنا کر زخمی کر دیا
4 مارچ کراچی
دو موٹر سائیکل سواروں نے گردوں کے ماہر ڈاکٹر آلِ صفدر زیدی کو جن کی عمر چالیس برس تھی سلطان مسجد کے قریب گولی مار کر ہلاک کر دیا
6 مارچ کراچی
نامعلوم موٹر سائیکل سواروں نے پنتیس سالہ طالب حسین کو گولی مار کر ہلاک کر دیا
7 مارچ کراچی
چالیس سالہ ڈاکٹر مظفر علی جعفری گھر لوٹ رہے تھے کہ دو موٹر سائیکل سواروں نے فائرنگ کی ڈاکٹر مظفر علی کی گردن اور سر میں تین گولیاں لگیں اور وہ ہلاک ہو گئے
حملہ آوروں نے علی رضا امام بارگاہ کے نگران علی رضا اور ایک راہگیر کو زخمی کر دیا دو موٹر سائیکل سواروں نے بس سٹاپ پر کھڑے سبطے حسن کو نشانہ بنایا ان کے پیٹ میں تین گولیاں لگیں قریب میں کھڑے محمد اسحاق سبطے کی طرف لپکے ان کی ٹانگ میں ایک گولی لگی اور وہ شدید زخمی ہو گئے
8 مارچ ملتان
پچاس سالہ ریٹائرڈ بنک افسر سیّد پنجتن کاظمی کو ان کے گھر کے قریب دو حملہ آوروں نے گولی مار کر ہلاک کر دیا
11 مارچ بہاولپور
لشکرِ جھنگوی کے سرگرم رکن شکیل انور عرف شکیل مصطفٰے پولیس مقابلے میں مارے گئے ان کے سر پر تیرہ لاکھ روپے کے انعام کا اعلان بھی کیا گیا تھا
11 مارچ کراچی
تحریک جعفریہ پاکستان کے نائب صدر انور ترمذی اور ذوالفقار حیدر محرم کے جلوس کی تیاریوں میں مصروف تھے جب دو موٹر سائیکل سواروں نے انہیں گولی مار کر ہلاک کر دیا انہی حملہ آوروں نے مزاحمت کرنے والے دو پولیس کانسٹیبلوں کو بھی گولی مار دی
گاڑی پر سوار تین حملہ آوروں نے ڈاکٹر علی جعفر نقوی ڈاکٹر بلال اور ڈاکٹر شہناز پر فائرنگ کر دی لیکن وہ بال بال بچ گئے
11 مارچ مظفرگڑھ
تحریک جعفریہ پاکستان کے مرکزی رہنما مظہر حسین گیلانی کے بڑے بھائی سیّد محمود حسین اپنے دوست ملک انور علی کے ساتھ ایک دوکان میں تھے کے دو موٹر سائیکل سواروں نے حملہ کر دیا سیّد محمود حسین موقعے پر ہی ہلاک ہو گئے جبکہ انور علی نے ہسپتال پہنچ کر دم توڑ دیا
12 مارچ کراچی
کان ناک اور گلے کے ماہر ڈاکٹر انوارالاسلام اپنی گاڑی پر سوار ہونے کو تھے جب دو موٹر سائیکل سواروں نے انہیں گولی مار کر ہلاک کر دیا
14 مارچ وہاڑی
لشکرِ جھنگوی کے متعدد سرگرم رکن پولیس مقابلے میں ہلاک کر دیے گئے ہلاک ہونے والوں میں سے ایک کے سر پر پانچ لاکھ روپے کے انعام کا اعلان کیا گیا تھا
16 مارچ جھنگ
فقہ جعفریہ کے پیر صابر سلطان اور ان کے چار مریدوں کو انیس سو اٹھانوے میں حملہ آوروں نے ہلاک کر دیا تھا اور بظاہر انہی ہلاکتوں کے بدلے میں سپاہ صحابہ کے پانچ سرگرم اراکین کو نامعلوم افراد نے گولی مار کر ہلاک کر دیا تھا
17 مارچ اسلام آباد
اسلام آباد میں مقیم متعدد سفارتکاروں کا عملہ اتوار کو بین الاقوامی پروٹسٹنٹ چرچ میں مذہبی رسومات ادا کر رہا تھا کہ حملہ آوروں نے لوگوں پر دستی بم پھینکے جس کے نتیجے میں پانچ افراد ہلاک ہو گئے ہلاک ہونے والوں میں دو امریکی اور ایک افغان شہری شامل تھے
19 مارچ لاہور
حملہ آوروں نے اسلامی نظریاتی کونسل کے رکن انکے محافظ اور ڈرائیور کو ہلاک کر دیا جس کے بعد فرار ہوتے ہوئے راہ میں ٹکرانے والی ایک چھوٹی بچی کے والد کو بھی گولی مار دی جن کے بارے میں پتہ چلا کہ وہ خیمہ سادات کے نگراں سیّد حسن رضا تھے
21 مارچ کراچی
پولیس کے بقول دو موٹر سائیکل سواروں نے رات دس بجے ویڈیو فلم کی دوکان پرفائرنگ کی دوکاندار کاظم جعفری ہلاک اور دو راہگیر زخمی ہو گئے
30 مارچ بہاولپور
دو موٹر سائیکل سواروں نے امام بارگاہ کے نگران چھیالیس برس کے عارف حسین بھٹی اور ان کے انیس برس کے نوجوان بیٹے علی منتظر کو گولی مار کر ہلاک کر دیا
4 اپریل کراچی
لشکر جھنگوی کے سرگرم رکن لال دین عرف لالو پولیس مقابلے میں ہلاک ہو گئے وہ احتشام الدین حیدر کے قتل میں ملوث تھے اور ان کے سر پر دس لاکھ روپے کے انعام کا اعلان کیا گیا تھا
7 اپریل کراچی
نامعلوم موٹر سائیکل سواروں نے امام بارگاہ زینبیہ کے محافظ کو ڈیوٹی کے دوران گولی مار کر ہلاک کر دیا
9 اپریل کراچی
دو موٹر سائیکل سواروں نے ایم کیو ایم کے سابق رکن سنتیس برس کے اصفہان حیدر پر فائرنگ کی گولی سینے میں لگی اور وہ ہسپتال جاتے ہوئے دم توڑ گئے
21 اپریل کراچی
پنتیس برس کے ڈاکٹر حافظ عامر معاویہ بیس اپریل کی رات کو اپنی گاڑی پر روانہ ہونے والےتھے کہ ایک نامعلوم شخص نے بہت قریب سے ان پر گولی چلائی ان کا اپریشن کیا گیا لیکن انہوں نےدم توڑ دیا
23 اپریل کراچی
امام بارگاہ نجف کے باہر ہونے والی فائرنگ میں ایک شخص زخمی اور دو ہلاک ہو گئے
25 اپریل بھکر
قدیمی امام بارگاہ میں منعقد مجلس کے دوران ہونے والے زوردار دھماکے کے نتیجے میں کم از کم بارہ افراد ہلاک ہوئے جن میں نو خواتین اور تین بچے شامل تھے
26 اپریل کراچی
ایم کیو ایم کے دو اراکین سابق سینیٹر مصطفٰے کمال رضوی اور سابق رکن قومی اسمبلی ڈاکٹر نشاط ملک مرکزی شاہراہ پر ہونے والے حملے کے نتیجے میں ہلاک ہو گئے پولیس نے فقہ جعفریہ کی پیروی کو مصطفٰے کمال رضوی کی ہلاکت کی وجہ بتایا
27 اپریل کراچی
دو موٹر سائیکل سواروں کی فائرنگ کے نتیجے میں مذہبی مدرسے کے معلّم قاری خواجہ محمد اور ان کے شاگرد محمد گُل زخمی ہو گئے جس کے باعث انہیں ہسپتال میں داخل کرا دیا گیا
5 مئی کراچی
دو موٹر سائیکل سواروں نے فائرنگ کر کے بائیس سالہ وقار حسین شاہ کو ہلاک کر دیا پولیس کے بقول وہ سپاہ صحابہ کے باضابطہ رکن نہیں تھے تاہم تنظیم کے سرگرم کارکنوں کے ساتھ انکے قریبی روابط تھے
دو حملہ آوروں نے ڈاکٹر اختر حسین رضوی کو انکی کلینک کے باہر گولی مار کر زخمی کر دیا
6 مئی کراچی
تین نوجوانوں نے گورنمنٹ جمیعہ ملیہ کے پرنسپل سیّد ظفر مہدی زیدی جن کی عمر پچاس برس تھی ان کے ڈرائیور اور چپڑاسی کو گولی مار کر ہلاک کر دیا
7 مئی کراچی
امام بارگاہ کے نگران کے بتیس سالہ فرزند سیّد اصغر علی زیدی کو اپنی ہی درزی کی دوکان کے اندر گولی مار کر ہلاک کر دیا گیا
7 مئی لاہور
مذہبی عالم ڈاکٹر غلام مرتضٰی ملک ان کے ڈرائیور اور ایک پولیس کانسٹیبل کو دو موٹر سائیکل سواروں نے دہشت گردی کی مبینہ کاروائی میں ہلاک کر دیا
8 مئی کراچی
شیریٹن ہوٹل کے سامنے پاک بحریہ کی ایک بس سے خود کش بمبار نے اپنی کار ٹکرا دی جس سے حملہ آور سمیت پندرہ افراد ہلاک ہوۓ جن میں گیارہ فرانسیسی بھی شامل تھے
ریاض بسرا کا آخری معرکہ
پاکستان میں پولیس نے کہا ہے کہ انہوں نے صوبہ پنجاب کے ضلع وہاڑی میں ایک پولیس مقابلے کے دوران سب سے زیادہ مطلوب مذہبی شدت پسند ریاض بسرا کو ان کے تین ساتھیوں سمیت ہلاک کر دیا ہے
پولیس کے مطابق یہ چاروں مذہبی شدت پسند مبینہ طور پر ایک گاؤں پر حملہ کرنے والے تھے
پولیس نے کہا کہ یہ واقعہ لاہور سے تین سو کلومیٹر دور جاوید شاہ ایس پی وہاڑیپیش آیا پولیس کے مطابق مرنے والوں کا تعلق گزشتہ سال کالعدم کیے جانے والے شدت پسند گروپ لشکرِ جھنگوی سے ہے
وہاڑی ضلع کے پولیس کے سربراہ جاوید شاہ نے بتایا کہ مرنے والوں میں مشہور مفرور مجرم ریاض بسرا شامل ہے لیکن اس کے متعلق حتمی نتیجہ صرف انگلیوں کے نشانات کا تجزیہ کرنے کے بعد ہی لگایا جا سکتاہے
ریاض بسرا جن کے سر کی قیمت حکومتِ پاکستان نے پچاس لاکھ روپیہ لگا رکھی تھی سنی مسلمانوں کی مذہبی شدت پسند جماعت لشکرِ جھنگوی کے بانی ہیں اس جماعت کو گزشتہ سال اگست میں کالعدم کیا گیا تھا
پولیس کے مطابق لڑائی اس وقت شروع ہوئی جب حملہ آوروں نے ایک گاؤں میں ایک شیعہ کے گھر پر حملہ کیا مکینوں نے اندر سے فائرنگ شروع کر دی اور یہ سلسلہ پولیس کے وہاں پہنچنے تک جاری رہا
پولیس کے مطابق ہلاک ہونے والے چاروں افراد حملہ آور تھے اور پولیس یا محلے داروں میں سے کوئی بھی ہلاک یا زخمی نہیں ہوا
پولیس اس سے پہلے بھی کئی دفعہ ریاض بسرا کو ہلاک کرنے کا دعوی کر چکی ہے جو بعد میں غلط ثابت ہوتا رہا ہے
ریاض بسرا پر یہ بھی الزام ہے کہ انہوں نے سابق وزیرِ اعظم نواز شریف کو ایک بم دھماکے میں ہلاک کرنے کی کوشش کی تھی بسرا کئی ایک ایرانی سفارت کاروں کے قتل میں بھی مطلوب تھے
بسرا کو انیس سو اکیانوے میں گرفتار کیا گیا لیکن وہ پولیس کی قید سے فرار ہو گئے
اگر ایٹم بم گرائے گئے تو
تحریر آصف جیلانی
اس وقت جبکہ پاکستان اور بھارت کی سرحدوں پر دونوں ملکوں کی دس لاکھ کے قریب فوج جمع ہے اور بھارتی وزیر اعظم اٹل بہاری واجپائی نے اپنی فوجوں کو بقول ان کے فیصلہ کن فتح کے لئے تیار رہنے کو کہا ہے فوجی مبصرین کو دونوں ملکوں کے درمیان جوہری جنگ بھڑک اٹھنے کا خطرہ ہے
انہیں اندیشہ ہے کہ اس صورت میں جبکہ بھارت کے مقابلے میں پاکستان کی روایتی اسلحے سے لیس فوج کم ہے لہذا اگر روایتی جنگ میں پاکستان کو حزیمت کا سامنہ ہوا تو وہ جوہری اسلحے کے استعمال سے دریغ نہیں کرے گا
اگر دونوں ملکوں میں جوہری جنگ چھڑی تو تباہی اور ہلاکتیں کس پیمانے پر ہوں گی برطانوی جریدے نیو سائنٹسٹ نے اس سلسلے میں ایک مطالعہ شائع کیا ہے جس کے مطابق بھارت اور پاکستان کے درمیان جوہری جنگ میں تیس لاکھ سے زائد افراد ہلاک ہوں گے اور تقریباً دس لاکھ افراد شدید طور پر زخمی ہوں گے
بھارت اور پاکستان کے درمیان ممکنہ ہلاکتوں کا یہ اندازہ ایسی محدود جوہری جنگ کی صورت میں لگایا ہے جس میں دونوں ملک اپنے جوہری اسلحے کا صرف دسواں حصہ استعمال کریں گے اور دونوں ملکوں کے دس شہر اس جوہری حملے کا نشانہ بنیں گے
امریکہ کی پرنسٹن یونیورسٹی کے امریکی اور ایشیائی تحقیق کاروں نے بھارت اور پاکستان کے درمیان جوہری جنگ میں اس قوت کے دس جوہری بموں کے مہلک اثرات کا جائزہ لیا ہے جو انیس سو پنتالیس میں امریکہ نے جاپان کے شہر ہیرو شیما پر گرایا تھا
ان تحقیق کاروں کے جائزے کے مطابق اگر پندرہ پندرہ کلو ٹن کے پانچ جوہری بم چھ سو میٹر کی بلندی پر بھارت میں نئی دہلی بنگلور بمبئی کلکتہ اور مدراس پر پھٹیں اور اسی طرح پانچ جوہری بم اتنی ہی بلندی پر اسلام آباد کراچی لاہور اور راولپنڈی پر پھٹیں تو ہر شہر میں لاکھوں لوگ لقمہِ اجل بن جائیں گے
ان میں سے چھبیس لاکھ افراد بھارت میں اور اٹھارہ لاکھ پاکستان میں ہلاک ہوں گے ان کے علاوہ دونوں ملکوں میں پندرہ لاکھ افراد شدید زخمی ہو جائیں گے اور برسوں تک لوگ تابکاری اثرات کی وجہ سے سرطان جیسی مہلک بیماریوں کا شکار ہوں گے جوہری بم فضا میں پھٹنے کی بجائے اگر زمین پر پھٹے تو تابکاری سے میلوں دور تک ہلاکتیں ہوں گی
برصغیر میں ہوا کا رخ چونکہ مغرب سے مشرق کی سمت ہے لہذا اس محدود جوہری جنگ میں تابکاری سے پاکستان کے مقابلے میں بھارت میں زیادہ ہلاکتیں ہوں گی
واشنگٹن کے انسٹی ٹیوٹ فار سائنس اینڈ انٹرنیشنل سیکورٹی کا اندازہ ہے کہ بھارت کے پاس تین سو دس کلوگرام پلوٹونیم کے پینسٹھ بم ہیں جبکہ پاکستان کے پاس چھ سو نوے کلوگرام یورینیم کے چالیس بم ہیں
جنوبی ایشیاء میں ابھرتے خدشات
پاک بھارت کشیدگی میں حالیہ دنوں کے دوران مسلسل اضافہ ہورہا ہے سوال یہ ہے کہ اگر یہ صورت حال جنگ میں بدل جاتی ہے تو پھر اس کی انتہا کیا ہو سکتی ہے
دلی میں پارلیمان پر شدت پسندوں کے حملے کے بعد ہندوستان نے بڑی تعداد میں اپنی فوج سرحد پر تعینات کر دی تھی اس کے بنیادی طور پر دو مقصد تھے پہلا تو یہ کہ ہندوستان صدر مشرف پر دباؤ ڈالنا چاہتا ہے کہ وہ کشمیری عسکریت پسندوں کے خلاف سخت کارروائی کریں اور دوسرا یہ کہ وہ یہ اندازہ لگانا چاہتا ہے کہ پاکستان اپنے جوہری اسلحہ کو ہندوستان کی جانب سے فوجی کارروائی کے خلاف کتنی مضبوط ڈھال تصور کرتا ہے
ساتھ ہی ہندوستان کشمیر میں عسکریت پسندوں کے خلاف اپنی کارروائی کو دہشت گردی کے خلاف امریکہ کی جنگ سے منسوب کرنا چاہتا ہے
کارگل کی خونریز جنگ کے بعد سے ہندوستان کا یہ موقف رہا ہے کہ کنٹرول لائن پر کم شدت کی جنگ پر پاکستان کی آمادگی کی وجہ اس کا یہ اعتماد ہے کہ اس کے جوہری اسلحہ کی وجہ سے ہندوستان اس کے خلاف بڑے پیمانے پر کوئی فوجی کارروائی نہیں کرے گا
سرحد پر اپنی فوج کی تعیناتی اور ایک فیصلہ کن جنگ کی بات کرکے ہندوستان اب ہمسایہ ملک کو بتانے کی کوشش کر رہا ہے کہ اس کا یہ تاثر غلط ہے اور یہی وجہ ہے کہ ہندوستان کے لیے اب کوئی ٹھوس کارروائی کیے بغیر پیچھے ہٹنا انتہائی مشکل ہوگا
مختصر یہ کہ امریکہ برطانیہ اور یورپی یونین کی سفارتی کوششوں کے باوجود دونوں ملک جنگ کی جانب بڑھتے ہوئے نظر آرہے ہیں
اگر دونوں ملکوں کے درمیان باقاعدہ جنگ ہوتی ہے تو کئی قابل قیاس وجوہات ہیں جو نیوکلیائی ہتھیاروں کے استعمال کا سبب بن سکتی ہیں
پاکستان کے مقابلے ہندوستان ایک زیادہ بڑی فوجی طاقت ہے لیکن اگر جنگ میں اسے شکست کا سامنا ہوتا بھی ہے تو فوجی اعتبار سے اس کے لیے پیچھے ہٹنے کی گنجائش ہے لیکن پاکستان کو یہ سہولت دستیاب نہیں ہے لہٰذا مبصرین کا کہنا ہے کہ اگر جوہری اسلحہ استعمال ہوتا ہے تو پہل پاکستان کی جانب سے ہوگی
پاکستان کے جوہری اسلحہ کا کنٹرول جس محکمے کی ذمہ داری ہے اس کے سربراہ جنرل خالد قدوائی کے مطابق جوہری اسلحہ کا استعمال چار صورتوں میں ہو سکتا ہے
وہ ہیں
پاکستان کے بڑے علاقے پر ہندوستان کا قبضہ
پاکستان کی مسلح افواج کو زبردست جانی نقصان
ہندوستان کی کوششوں کی وجہ سے پاکستان میں عدم استحکام
ہندوستان کی جانب سے پاکستان پر اقتصادی شکنجہ کسنے کی کوشش
ظاہر ہے کے ہندوستان کی جانب سے بڑی فوجی کارروائی ہوتی ہے تو بہت جلد یہ حالات پیدا ہو سکتے ہیں اگر اس کے باوجود پاکستان جوہری اسلحہ استعمال نہں کرتا تب بھی کم سے کم تین ایسی صورتیں ہیں جب یہ خطرہ حقیقت میں بدل سکتا ہے
پہلا یہ کہ کچھ نیوکلیائی بم کسی ایسے علاقائی کمانڈر کے کنٹرول میں ہوں جس کے زیر کمان دستوں کو روایتی جنگ میں بھاری نقصان اٹھانا پڑے ایسی صورت میں وہ کمانڈر اپنے نیوکلیائی اسلحہ کو دشمن فوج سے بچانے کے لیے اسے استعمال کرنے کا فیصلہ کر سکتا ہے
دوسرا یہ کہ یہ ہتھیار کسی ایسے غیر ذمہ دار فوجی یا مذہبی گروپ کے ہاتھ لگ سکتے ہیں جو انہیں مذہبی جنون یا کسی نفسیاتی مرض کے اثر میں استعمال کرسکتا ہے
اور تیسرا یہ کہ جوہری ہتھیار حادثاتی طور پر استعمال ہوسکتے ہیں
یہ کہنا مشکل ہے کہ یہ خطرات کتنے سنگین ہیں لیکن ماضی کے تجربات سے معلوم ہوتا ہے کہ ایسا ہو سکتا ہے لیکن اس کا مطلب یہ نہیں کہ جوہری جنگ سے بچنا نا ممکن ہے اس کی وجہ یہ ہے کہ دونوں ملکوں کے درمیان ماضی میں کئی مرتبہ ایسے حالات پیدا ہوئے جن میں جوہری اسلحہ استعمال کیا جاسکتا تھا لیکن وہ حالات کو قابو میں رکھنے میں کامیاب ہوگئے
دونوں ملکوں نے سرد جنگ کے تجربات سے سبق سیکھا ہے اور جوہری اسلحہ انتہائی ذمہ دار فوجی افسران کے ہاتھوں میں ہے
اس کے علاوہ شدید کشیدگی کے باوجود دونوں ملکوں کے درمیان پس پردہ بات چیت کا سلسلہ جاری رہتا ہے دونوں ملکوں کے درمیان ہاٹ لائن کی سہولت دستیاب نہ ہونے پر کافی تشویش ظاہر کی گئی ہے لیکن حقیقت یہ ہے کہ ہنگامی صورتحال میں بات چیت کی سہولت نہ صرف دستیاب ہے بلکہ کرگل کی جنگ کے دوران استعمال بھی کی گئی تھی
اگر جنگ ہوتی ہے اور جوہری اسلحہ کے استعمال کی نوبت آجاتی ہے تو لاکھوں جانیں تو ضائع ہوں گی ہی دونوں ملکوں کا وجود بھی خطرے میں پڑ جائے گا
ہو سکتا ہے کہ اسی خطرے کے پیش نظر دونوں ملک اپنے اختلافات ختم کرنے کا کوئی بہتر طریقہ نکال لیں جیسا کہ 1962میں کیوبا کے میزائل بحران کے دوران امریکہ اور سوویت یونین نےکیا تھا
جرم کس کا سزا کس کو
پاکستان کے ضلع مظفر گڑھ کی تحصیل جتوئی میں ایک اٹھارہ سالہ لڑکی کے ساتھ ایک پنچائتی حکم پر اجتماعی زیادتی کے واقعہ نے پورے پاکستان کو جھنجوڑ کر رکھ دیا ہے
بائیس جون کو ہونے والا واقعہ اگرچہ اپنی نوعیت کا
انتہائی قابل مذمت واقعہ تھا لیکن اس کا ملکی سطح پر علم اس وقت ہوا جب سات دن کے بعد یعنی انتیس جون کو اس کا ذکر اخباروں میں ہوا
تفصیلات کے مطابق لڑکی مختاراں مائی کے ساتھ زیادتی کی وجہ یہ تھی کہ ایک طاقتور بلوچ قبیلے مستوئی کے کچھ افراد کو شک تھا کہ گجر قبیلے کے ایک گیارہ سالہ لڑکے شکور کے انکے قبیلے کی ایک لڑکی نسیم بی بی کے ساتھ ناجائز تعلقات ہیں اس مسئلے کو پنچائت کے سامنے پیش کیا گیا اور پنچائت نے فیصلہ سنایا کہ اسکا بدلہ لیا جائے
شکور کی بہن مختاراں کو پنچائت میں بلایا گیا جسکے بعد مستوئی قبیلے کے چار افراد اسے زبردستی قریبی مکان میں لے گئے اور اس کے ساتھ اجتماعی زیادتی کی کچھ دن تو لڑکی اور اس کے گھر والے خاموش رہے لیکن بعد میں انہوں نے پولیس میں چار مبینہ زیادتی کرنے والوں اور تین پنچائتیوں کے خلاف رپورٹ درج کروا دی
پاکستان میں انسانی حقوق کی تنظیموں اور سماجی اداروں نے
میر والا میں ہونے والے اس شرمناک واقعہ کی شدید مذمت کی ہے اور پاکستان میں انسانی حقوق کمیشن کے چیئرمین افراسیاب خٹک نے تو ایک بیان میں یہاں تک کہہ دیا کہ خواتین کے خلاف اس قسم کے مکروہ جرائم ہمارے معاشرے کی عکاسی کرتے ہیں جس سے پتہ چلتا ہے کہ اس معاشرے میں خواتین کا کیا مقام ہے
پاکستان کے چیف جسٹس شیخ ریاض نے پنجاب پولیس کے سربراہ کو حکم دیا ہے کہ وہ انہیں اس کیس کی تفصیلات سے فوراً آگاہ کریں
جنوبی پنجاب میں ہونے والا یہ واقعہ اپنی نوعیت کا پہلا واقعہ نہیں پہلے بھی مظلوم عورتیں قبائلی اور جاگیرداری جھگڑوں کی بھینٹ چڑھتی رہی ہیں صرف یہی نہیں بڑے شہروں اور دیہاتوں میں بھی مردوں کی لڑائی کی سزا عورتوں کو بھگتنا پڑتی ہے
پاکستان میں عورتوں کے حقوق کے لئے کام کرنے والی ایک تنظیم شرکت گاہ کے کارکن سہیل اکبر وڑائچ نے کہا کہ اس سے پہلے حال ہی میں ضلع لودھراں کی تحصیل دینا پور میں پنچائت کے ایک فیصلے کے بعد ایک لڑکی کو صرف اس لیے مار دیا گیا تھا کہ اس نے اپنی مرضی سے شادی کی تھی
ملتان میں حقوقِ انسانی کمیشن کے سیل کے انچارج راشد رحمان جو مختاراں مائی کے کیس پر کام کر رہے ہیں کہتے ہیں کہ پاکستان کے مختلف علاقوں میں عورتوں کی بے حرمتی کے واقعات ہوتے رہتے ہیں انہوں نے ملتان سے بی بی سی سے بات کرتے ہوئے کہا کہ انیس سو ستانوے میں بھی ڈیرہ اسماعیل خان کے علاقے میر ہزار میں لغاری خاندان کی ایک پنچائت میں یہ فیصلہ کیا گیا تھا کہ جنسی زیادتی کے ملزم لڑکے کی ماں سے اس کا بدلہ لیا جائے یہ کیس اٹھا بھی لیکن بعد میں اس خاندان کے کچھ ملازمین اس میں ملوث کر دیے گئے اور بالاخر کیس کمزور ہونے کی وجہ سے سب بری ہو گئے
انہوں نے کہا کہ اسی طرح کا فیصلہ لودھراں میں بھی ہوا تھا جہاں ایک لڑکے کی ماں کے ساتھ زیادتی کی گئی تھی
لیکن اس طرح کے واقعات میں سب سے مکروہ واقعہ انیس سو تراسی میں ضیاء الحق کے دور میں ملتان کے قریب نواب پور میں ہوا اس واقعہ میں ایک گروہ نےایک ذاتی رنجش کی بنا پر ایک ہی خاندان کی گیارہ عورتوں کو سرِ بازار برہنہ کیا اور بازاروں میں لے کر پھراتے رہے
حکام نے اس واقعہ کا فوراً نوٹس لیا اور ملزموں کو گرفتار کیا گیا انہیں سزا بھی ہوئی اس واقعہ کے مجرم اپنی اپنی سزا بھگت چکے ہیں اور اب آزاد گھوم رہے ہیں
جب نواب پور والا واقعہ ہوا تھا اس وقت اس جرم کے لیے کوئی سخت قانون بھی نہیں تھا اس وقت اس جرم کی سزا زیرِ دفعہ 354 کے تحت دی جاتی تھی جو پاکستان بننے سے پہلے کا قانون تھا اور اس کی سزا دو سال تھی یہ قانون صرف عورت کی بے حرمتی سے متعلق تھا لیکن جب نواب پور کا واقعہ ہوا تو اس میں ترمیم کر کے اسے 354 اے کہا گیا اس میں عورت کو برہنہ کرنے کا ذکر ہوا اور اس کی سزا موت رکھی گئی
راشد رحمان کہتے ہیں کہ یہ بھی کارو کاری یا غیرت کے نام پر قتل کی طرح ہے فرق صرف اتنا ہے کہ اس میں جسم کو نقصان پہنچتا ہے اور اس میں جسم کے ساتھ عزت نفس اور روح کو بھی
آخر مردوں کی لڑائی کی سزا ایک بے قصور عورت کو کیوں دی جاتی ہے ہمارا معاشرہ یہ کس طرح قبول کر لیتا ہے اور اس کے کیا محرکات ہیں
پنجاب یونیورسٹی میں شعبہ عمرانیات کے استاد ڈاکٹر زکریا ذاکر کہتے ہیں کہ اس طرح کے اکثر فیصلے اس بات کو سامنے رکھ کر کیے جاتے ہیں کہ عورت کی بے حرمتی کرنے سے بے حرمتی کرنے والا اپنے دشمن پر انتہائی کاری ضرب لگاتا ہے
ہم سب اپنے مطلب تاریخی سیاق و سباق سے نکالتے ہیں پرانے زمانے کے دقیانوسی قوانین اور رسمیں اب بھی رائج ہیں اگر کوئی لڑکا کسی لڑکی کو لے بھاگا تو اس کی بہن کو لے آؤ حتیٰ کہ مردوں کی لڑائی میں گالیاں بھی ماں بہن کی دی جاتی ہیں
ڈاکٹر ذاکر نے کہا کہ پاکستان میں عورت کی تجارت اس حد تک بڑھ گئی ہے کہ اکثر لڑائیوں کے بعد صلح کے لیے ایک دوسرے کی عورتیں نکاح میں رکھ لی جاتی ہیں
میرے علم میں اٹک شہر کی ایک ایسی پڑھی لکھی ڈاکٹر کا کیس ہے جس کے بھائی نے قتل کیا اور اسے اپنے بھائی کو سزا سے بچانے کے لیے مقتول کے خاندان کے ایک ستر سالہ مرد سے شادی کرنا پڑی
ڈاکٹر ذکریا کے مطابق اس سوچ میں اس بات کا دخل ہے کہ اگر قتل کے بدلے زمین لے لی گئی تو لوگ کہیں گے کہ بھائی کی لاش بیچ دی اور اگر اس کا متبادل عورت ہوئی تو سمجھا جائے گا کہ حریف کو تمام عمر کے لیے نیچا دکھا دیا
ایسا لگتا ہے کہ میر والا میں ہونے والے واقعہ کے پیچھے بھی یہی سوچ کارفرما ہے کہ ایک بچی کو سزا دو جس کا نہ تو کوئی جرم سے تعلق ہے نہ جرم کے پیچھے سوچ سے
اردو میں ایک سنگ میل
بی بی سی اردو آن لائن کا افتتاح آن لائن پبلشنگ کی دنیا میں ایک سنگ میل ہے کیونکہ یہ پہلی سائٹ ہے جو اردو زبان میں چھپے ہوئے مواد کا عکس حاصل کرنے کی بجائے اصل متن کو اسکرین پر بھیجتی ہے
اس سائٹ کی تیاری میں سب سے پہلا چیلنج اردو بولنے والوں کے لئے انٹرنیٹ پر اردو زبان پڑھنا ممکن بنانا تھا فی الحال کمپیوٹر اردو فونٹ اسکرین پر دکھانے کی صلاحیت نہیں رکھتے کیونکہ کسی بھی آپریٹنگ سسٹم کے ساتھ مطابقت رکھنے والا اردو فانٹ میسر نہیں ہے
اس بات کا دھیان رکھنا بھی ضروری تھا کہ جو بھی حل نکالا جائے وہ مستقبل میں متعارف ہونے والےسسٹم میں بھی قابل عمل ہو
جو حل نکالا گیا ہے اس کے تحت ایک بار اردو فونٹ ڈاؤن لوڈ کرنے لینے کے بعد قارئین اپنے کمپیوٹر پر باآسانی اردو پڑھ سکتے ہیں
موجودہ فونٹ ایسے بنایا گیا ہے کہ یہ اس فونٹ سے بھی مطابقت رکھےگاجو مائیکروسافٹ کمپنی تیار کر رہی ہے
اس سائٹ کے قارئین کی اکثریت کا تعلق پاکستان سے ہے جہاں کراچی اور اسلام آباد کے رہنے والے تو اس سائٹ کا فائدہ اٹھاتے ہی ہیں لیکن قبائیلی علاقے اور پاکستان کے دور دراز سرحدی علاقوں کے لوگ بھی اس سائٹ کو دیکھتے ہیں
اس کے علاوہ امریکہ بھارت کینیڈا جنوبی افریقہ جاپان ایران اور خلیج میں مقیم اردو بولنے والے لوگ بھی بہت بڑی تعداد میں روزانہ اس سائٹ کو پڑھتے ہیں
اس سائٹ پر چوبیس گھنٹے تازہ خبروں تجزیوں اور بی بی سی اردو سروس کی ریڈیو نشریات کے علاوہ اس سائٹ پر انتہائی نایاب معلومات فراہم کی جاتی ہیں گذشتہ چالیس سال کے دوران اردو سروس کی طرف سے جاری ہونے والی خبروں کے ذخیرے تک بھی اس سائٹ سے رسائی حاصل کی جا سکتی ہے
تاریخی آوازیں تصویریں اور رپورٹیں قارئین کو ماضی کی جھلک دکھاتی ہیں
بی بی سی اردو ڈاٹ کام اردو کمپیوٹر پر اردو زبان میں وسیع امکانات کا مظہر ہے
09 2002 00 17 05 17
ملکہ کی جانشینی کےلئےدوڑ
تحریر ساجد اقبال بی بی سی اردو آن لائن
آج سے تقریباً ڈیڑھ سال پہلے جب ملکہ ترنم نور جہاں کا انتقال ہوا تو ان کی موت کو بجا طور پر فلمی موسیقی کے ایک عہد کا خاتمہ قرار دیا گیا
انہوں نے اپنے پیچھے خوبصورت گیتوں کا ایک انمول خزانہ چھوڑا جو دنیا کے کونے کونے میں ان کے چاہنے والوں کے دلوں کو آج بھی گرماتا ہے لیکن ان کی موت نے فلمی موسیقی میں جو خلا پیدا کیا ہے اس کا پر ہونا ناممکن نہیں تو مشکل ضرور ہے
اس سلسلے میں سامنے آنے والا ایک اور نام حمیرا ارشد کا ہے لاہور سے تعلق رکھنے والی حمیرا ارشد کا پہلا تعارف نجی محفلوں میں پرفارمنس سے ہوا لیکن ان کے کیسٹوں کی ریلیز کے بعد فلم ساز ان کی طرف متوجہ ہوئے اور اب تک وہ کئی فلموں میں اپنی آواز کا جادو جگا چکی ہیں
جھنگ میں انتخابی جنگ
تحریر ساجد اقبال بی بی سی اردو ڈاٹ کام
کالعدم مذہبی تنظیم سپاہ صحابہ پاکستان کے سربراہ مولانا اعظم طارق حکومتی اداروں کے لئے چاہےایک مجرم ہی کیوں نہ ہوں جھنگ شہر سے تعلق رکھنے والے رائے دہندگان میں ان کی مقبولیت میں کوئی کمی نہیں آئی اور ان کی اکثریت اب بھی ایک ہیرو کی طرح ان کی حمایت کرتے دکھائی دیتے ہیں
موجودہ انتخابات میں وہاں سے انتخابات میں حصہ لینے والے امیدواروں کی تعداد اگرچہ چودہ ہے لیکن اصل مقابلہ آزاد امیدوار مولانا اعظم طارق پاکستان پیپلز پارٹی پارلیمنٹیرینز کے مخدوم اسد حیات اور پاکستان عوامی تحریک کے سربراہ ڈاکٹر طاہر القادری میں بتایا جاتا ہے
حکومت کی حمایت یافتہ سیاسی جماعت پاکستان مسلم لیگ قائد اعظم کے امیدوار کمانڈر صہیب فاروق پہلے ہی مولانا اعظم طارق کے حق میں مقابلے سے دست بردار ہو چکے ہیں
انتخابی عمل کے شروع میں امید یہ کی جا رہی تھی کہ اصل مقابلہ مولانا اعظم طارق اور ان کے روایتی حریف شیخ اکرم کے صاحبزادے وقاص اکرم کے مابین ہوگا لیکن شیخ وقاص اکرم انتخابی قوانین سے ناواقفیت کی بنا پر انتخابی میدان سے باہر ہو چکے ہیں
لیکن انتخابی قوانین کے مطابق عمر کا تعین کاغذات نامزدگی جمع کرانے کی تاریخ کو ہوتا ہے کاغذات نامزدگی کی جانچ پڑتال کے دن یہ بات سامنے آئی کہ وہ صوبائی اسمبلی کی نشست پر تو انتخابات میں حصہ لینے کے اہل ہیں لیکن قومی اسمبلی کے لئے جمع کرائے گئے کاغذات میں ان کی عمر پچیس سال سے کم ہے
موجودہ انتخابات کے موقع پر مولانا اعظم طارق میانوالی جیل میں بند ہیں اور انہوں نے کھلے خطوط کو رائے دہندگان تک اپنا پیغام پہنچانے کا ذریعہ بنایا ہے
اپنے پہلے کھلے خط میں انہوں نے فوجی حکومت کو سخت ترین تنقید کا نشانہ بنایا ہے جس نے ان کے بقول امریکہ کےخلاف احتجاج کرنے اسامہ بن لادن ملاعمر اور طالبان سے محبت کا اظہار کرنے کو ناقابل معافی جرم بنا دیا ہے
ان کا کہنا ہے کہ موجودہ فوجی حکومت نے امریکہ کی خوشنودی کے لئے مولانا اعظم طارق مولانا مسعود اظہر اور حافظ محمد سعید کو جیل میں ڈال رکھا ہے
ان کی انتخابی مہم چلانے کے لئے آّزاد پارلیمانی گروپ کے نام سے ایک ٹیم تشکیل دی گئی ہیں جو ایڈوکیٹ محمد سلیم بٹ کی سربراہی میں ان کی انتخابی مہم چلا رہی ہے
اس حلقے سے ایک اور اہم امیدوار پی پی پی کے مخدومزادہ سید اسد حیات ہیں سن انیس سو اٹھاسی کے بعد یہ پہلا موقع ہے کہ پی پی پی نے جھنگ شہر کے انتخابی حلقے سے کوئی امیدوار کھڑا کیا ہے
سابق وفاقی وزیر مخدوم فیصل صالح حیات کے چھوٹے بھائی سید اسد حیات اس سے پہلے جھنگ کی ایک دیہی نشست سے رکن قومی اسمبلی منتخب ہو چکے ہیں انہوں نے قومی اسمبلی کا الیکشن لڑنے کے لئے ضلعی نائب ناظم کے عہدے سے استعفیٰ دیا ہے اور وہ حال ہی میں ضلع میں کیے جانے والے ترقیاتی کاموں کو اپنے حق میں استعمال کر رہے ہیں
اس نشست سے تیسرے اہم امیدوار پاکستان عوامی تحریک کے سربراہ علامہ ڈاکٹر طاہرالقادری ہیں جھنگ ان کا آبائی شہر ہے وہ جھنگ کے علاوہ لاہور سے قومی اسمبلی کا الیکشن لڑ رہے ہیں
جہاں مولانا اعظم طارق کا زیادہ تر انحصار دیوبندی اور پانی پت سے ہجرت کر کے یہاں بسنے والے اردو اسپیکنگ ووٹ پر ہے اور سید اسد حیات شیعہ مسلک سے تعلق رکھنے والے افراد اور پی پی پی کے نظریاتی ووٹ سے امیدیں لگائے بیٹھے ہیں ڈاکٹر طاہر القادری بریلوی ووٹ پر تکیہ کررہے ہیں شیخ اکرم گروپ کی حمایت اس حلقے سے حاصل ہونے والے نتائج پر اثر انداز ہو سکتی ہے
فائرنگ سے واشنگٹن میں خوف و ہراس
محض سولہ گھنٹے کے دوران رونما ہونے والے فائرنگ کے مختلف واقعات میں واشنگٹن کے پانچ افراد کی کی ہلاکت نے تشویش کی نئی لہر پیدا کر دی ہے
یہ تمام ہلاکتیں واشنگٹن کے خوشحال علاقے میں ہوئی ہیں اور ہلاک ہونے والوں میں تین مرد اور دو عورتیں شامل ہیں
پولیس کا خیال ہے کہ تمام ہلاکتیں ایک ہی سلسلے کی کڑی ہیں اگرچہ ہلاک ہونے والے افراد کو الگ الگ واقعات میں گولیوں کا نشانہ بنایا گیا
ان میں سے ایک آدمی کو اس وقت گولی ماری گئی جب وہ اپنے باغیچے میں کام کر رہا تھا جب کہ ایک کو اس وقت نشانہ بنایاگیا جب وہ ایک پٹرول پمپ پر اپنی گاڑی میں پٹرول بھر رہا تھا
ہلاک ہونے والا پہلا آدمی ایک پارکنگ میں گولی کا نشانہ بنا یہ پارکنگ ایک گروسری اسٹور کے لیے مخصوص ہے ہلاک ہونے والے آدمی کی عمر پچپن سال بتایی گئی ہے
فائرنگ کا نشانہ بننے والی پہلی عورت کو اس وقت سر میں گولی ماری گئی جب وہ سلور اسپرنگ کے علاقے میں ایک پوسٹ آفس سے نکل رہی تھی
پولیس کا کہنا ہے کہ اسے دو افراد کی تلاش ہے جو ایک سفید گاڑی میں سوار تھے اور انہیں ایک جگہ فائرنگ کے بعد وہاں سے جاتے ہوئے دیکھا گیا
فائرنگ کے ان واقعات کے بعد علاقے میں کئی اسکول بند کر دیئے گئے ہیں اور لوگوں میں خوف ہے کہ فائرنگ کے یہ واقعات کسی بھی وقت اور کہیں بھی رونما ہو سکتے ہیں
واشنگٹن سے بی بی سی کے نامہ نگار کا کہنا ہے کہ پولیس کو جس گآڑی کی تلاش ہے وہ ایک ڈلیوری وین ہے
فوج کااحتساب ہو بینظیر
پیپلز پارٹی کی چیرپرسن بینظیر بھٹو نے لاہور کے مینار پاکستان پر ایک بڑے جلسے سے سیٹیلائٹ کے ذریعے خطاب کیا ہے
اپنے خطاب میں سابق وزیر اعطم نے فوج پر سخت
تنقید کی ہے اور کہا ہے کہ فوج کا بھی احتساب ہونا چاہیے
پاکستانی سیاست میں فوج کے کردار پر سخت تنقید کرتے ہوئے بینظیر بھٹو نے کہا کہ فوج نے لوگوں کو کوڑے پھانسی اور جلاوطنی کے سوا کچھ نہیں دیا اسلئے صحیح قیادت صرف سیاستدان ہی مہیا کرسکتے ہیں
انہوں نے افغانستان میں طالبان کے مسئلے کارگل میں فوج کشی اور اس سے پہلے سابق مشرقی پاکستان میں خونریزی کی ذمہ داری بھی فوج پرہی عائد کی
انہوں نے دعوٰی کیا کہ خفیہ ادارہ آئی ایس آئی اپنی مرضی کی تابع سیاسی پارٹی تشکیل دینے کی لئے پیپلز پارٹی کے کارکنوں پر دباؤ ڈال رہا ہے انہوں نے کہا کہ یہ فعل آئین کی خلاف ورزی ہے اور اس کی تحقیقات ہونی چاہئیے
محترمہ بینظیر بھٹو نے کہا کہ سابق وزیراعظم میاں نواز شریف بھی انہی کی طرح جلاوطنی کاٹ رہے ہیں اور ان کے ساتھ جمہوریت کی جدوجہد میں شریک ہیں
ایک ایسی صورتحال میں جب بعض سیاسی جماعتوں کی سرکاری سرپرستی کے الزامات عائد کئے جارہے ہیں اس بیان سے یہی مراد لی جائے گی کہ پہلی بار دونوں سابق وزرائے اعظم کی جماعتوں کے درمیان جو افہام و تفہیم کی فضا قائم ہوئی ہے امکان یہی ہے کہ وہ دس اکتوبر کے انتخابات کے بعد بھی برقرار رہے گی
جلسۂ عام سے پی پی پی پارلیمنٹیرئینز کے سربراہ مخدوم امین فہیم پارٹی کے صوبائی صدر قاسم ضیاء سینیٹ میں سابق قائد حزب اختلاف بیرسٹر اعتزاز احسن اور جماعت کے قومی اور صوبائی اسمبلیوں کے کئی امیدواروں نے بھی خطاب کیا
جلسہ گاہ میں موجود بی بی سی کے نمائندے شاہد ملک کے مطابق وہاں پی پی پی کی روایت کے مطابق جشن کی فضا دیکھنے میں آ رہی تھی
مینار پاکستان میں ہونے والے اس جلسے کا ماضی میں ہونے والے سیاسی اجتماعات سے موازنہ تو نہیں کیا جا سکتا لیکن موجودہ انتخابات جس ماحول میں ہو رہے ہیں اس کے مطابق اسے اچھا خاصا با رونق جلسہ قرارد دیا جا سکتا ہے
کافی بڑی تعداد میں لوگ مینار پاکستان میں جمع تھے پی پی پی کے کارکنوں نے بینظیر بھٹو اور ذوالفقار علی بھٹو کی تصاویر اٹھائی ہوئی تھیں اور ہمیشہ کی طرح خورد و نوش کی اشیا بھی بیچی جا رہی تھیں
جوہری عدم پھیلاؤ پر کاربند ہیں بیگ
پاکستان میں فوج کے سابق سربراہ جنرل ریٹائرڈ مرزا اسلم بیگ نے کہا کہ ہے پاکستان کی طرف سے شمالی کوریا کو جوہری ٹیکنالوجی کی فراہمی کی بات صریحاً غلط ہے اور پاکستان کو بدنام کرنے کی سازش ہے
بی بی سی کو ایک انٹرویو میں انہوں نے کہا کہ جوہری صلاحیت کے حصول کے بعد سے پاکستان جوہری کنٹرول کی پالیسی پر عمل پیرا رہا ہے اس پالیسی کے تحت طے پایا تھا کے یہ ٹیکنالوجی کسی کو فراہم نہیں کی جائیگی کوئی ہاٹ ٹیسٹ نہیں کیا جائے گا اور یورینیم کی افزودگی کی حد مقرر کی گئی تھی
اسلم بیگ کا کہنا تھا کہ اس پالیسی سے کبھی بھی انحراف نہیں کیاگیا ماسوائے انیس سو اٹھانوے کے جب بھارت نے جوہری تجربات کئیے اور پاکستان کو جواب میں ایسا ہی کرنا پڑا
انہوں نے کہا کہ جب انیس سو ستاسی میں وہ فوج کے سربراہ بنے تھے پاکستان جوہری صلاحیت حاصل کر چکا تھا اور انیس سو نواسی میں جوہری کنٹرول کی پالیسی طے پائی تھی
اسلم بیگ نے کہا پاکستان کا جوہری پروگرام پہلے دن ہی سے چند لوگوں کے کنٹرول میں تھا سب سے پہلے ملک کے سابق وزیر اعظم ذوالفقار علی بھٹو نے ایک نیوکلئیر کمانڈ اتھارٹی بنائی تھی جو اس بارے میں سارے فیصلے کرتی تھی یہی اتھارٹی جنرل ضیاء کے دور میں بھی یہی نظام قائم رہا
انہوں نے کہا کہ موجودہ دور میں اس نظام کی توسیع کی گئی اور ایک نیوکلئیر ریگولیٹری اتھارٹی بنائی گئی ہے جس کو دو شعبوں میں تقسیم کیا گیا ہے لیکن اس کے علاوہ اس ٹیکنالوجی کے عدم پھیلاؤ کے بارے میں کوئی تبدیلی نہیں آئی
25 2002 13 13 18 13
آصف جیلانی
کوہ قاف کے باغی
گو زارِ روس نے چچنیا کو اپنی سلطنت کا باقاعدہ حصہ بنا لیا لیکن چچن ہمیشہ زار کے تسلط کی مزاحمت کرتے رہے سن اٹھارہ سو چالیس میں چچنیا میں آزادی کی ایک اور تحریک اٹھی اس بار بھی اس کے قائد ایک صوفی امام تھے یہ لڑائی دس سال تک جاری رہی لیکن آخر کار سن اٹھارہ سو انسٹھ میں چچن پھر زارِ روس سے ہار گئے
سن انیس سو سترہ کے کمیونسٹ انقلاب کے بعد جب روس میں خانہ جنگی بھڑکی تو اس دوران چچن عوام نے پھر ایک بار اپنی قسمت آزمائی اور آزادی کے لئے ہھتیار اٹھا لئے مقابلہ کبھی کمیونسٹ مخالفوں سے رہا اور کبھی خود کمیونسٹ ریڈ آرمی سے انیس سو بیس میں چچن عوام نے کوہ قاف کے کوہستانی افراد کے ساتھ مل کر ایک متحدہ جمہوریہ قائم کی لیکن سن انیس سو بائیس میں سوویت قوت کے سامنے چچن عوام نے گھٹنے ٹیک دیے اس دوران ان کی زبان کا عربی رسم الخط تبدیل کر کے روسی رسم الخط اپنایا گیا
دوسری عالم گیر جنگ چچن عوام کے لئے ایک عذاب بن کر آئی جوزف اسٹالین نے چچن عوام پر نازی جرمنی سے ساز باز کرنے کا الزام لگا کر پوری کی پوری چچن آبادی کو وسط ایشیا کے دور دراز علاقہ قزاقستان میں منتقل کر دیا اس انتقال آبادی کے دوران سینکڑوں چچن مارے گئے تیرہ سال تک چچن عوام جلا وطنی کی زندگی گزارتے رہے لیکن وطن واپسی کے لئے ان کی مہم جاری رہے اور آخر کار سن ستاون میں خروشیف نے چچنیا کی جمہوریہ دوبارہ قائم کی اور چچن عوام کو اپنی سرزمین پر واپس آنے کی اجازت دی
بہت سے لوگوں کے ذہن میں یہ سوال ابھرتا ہے کہ آخر کیا وجہ ہے کہ روس اس چھوٹی سی جمہوریہ پر اپنا تسلط برقرار رکھنا چاہتا ہے جب کہ اس کے عوام روسی حکمرانی کے خلاف ہیں اور روس وسط ایشیا میں ایک نہیں بلکہ پانچ جمہوریاؤں سے دست بردار ہو کر انہیں آزادی دے چکا ہے اس کا راز در اصل چچنیا کی اہم جغرافیائی حیثیت اور اس کی معدنی دولت میں مضمر ہے کیسپئن کا تیل روس کی بحر اسود کی بندر گاہ نووروسیک تک چچنیا ہی سے گزرنے والی پائپ لائین سے جاتا ہے اور اب نہیں تو سوویت دور میں گروزنی میں تیل صاف کرنے کے اہم کارخانے تھے روس کسی طرح تیل کی رسد کا یہ اہم راستہ ہاتھ سے نہیں گنوانا چاہتا ہے پھر خود چچنیا میں گیس کے وافر ذخائر ہیں اور پہاڑوں میں بڑی مقدار میں تیل ہے روس کو یہ خطرہ بھی ہے کہ اگر چچنیا آزاد ہو گیا تو آزادی کی یہ لہر پورے کوہ قاف کو اپنی لپیٹ میں لے لے گی اور داغستان اور انگو شیتیا جیسی جمہوریایں اس کے ہاتھ سے نکل جائیں گی
اہلاً و سہلاً شکاری شیخ
سرد علاقوں سے دانے پانی کی تلاش میں سندھ آنے والے نایاب پرندوں کے شکار پر دو عرب شخصیات کے درمیان چلنے والا تنازعہ فریقین کو کبھی عدالت تک لے جاتا ہے تو کبھی ایک دوسرے پر ہتھیار اٹھانے کی نوبت آ جاتی ہے
عارف زر غونی دبئی کے شاہی خاندان کے فرد شیخ راشد بن خلیفہ المکتوم کے نمائندے ہیں جبکہ ناصر عبداللہ حسین لوطا دبئی کے بہت بڑے بزنس مین اور دبئی کے حکمران کے دفتر میں ڈائریکٹر ہیں دونوں کو پاکستان میں بھی اعلیٰ سول اور فوجی حکام اور سیاسی شخصیات کی حمایت حاصل ہے جس کی وجہ سے پولیس اور سندھ وائلڈ لائف بورڈ محکمہ تحفظ جنگلی حیوانات کے اہلکار سخت پریشان ہیں
بتایا جاتا ہی کہ ناصر لوطا نے ٹھٹھہ ضلع کے تپہ جھمبیر کی دیہہ مکان کوہستان میں پانچ ہزار دو سو بائیس ایکٹر زمین نوے کے عشرے میں کوڑیوں کے دام ننانوے سال کی لِیز پر حاصل کی سن انیس سو اٹھانوے میں حکومت سندھ کی جانب سے لیز کی قیمت میں اضافہ بھی کیا گیا تو یہ رقم پندرہ روپے فی ایکڑ سالانہ مقرر ہوئی زمین الاٹ کرنے کے ساتھ ہی حکومت پاکستان نے ناصر لوطا کو ضلع ٹھٹھہ میں شکار کی بھی اجازت دے دی
دبئی کے کروڑ پتی بزنس مین نے اس زمین پر ایمیریٹس شیپ اینڈ ایگریکلچر فارم کے نام پر ترقیاتی کام کرائے لیکن وہاں زراعت ہوتی ہے نہ بھیڑوں کے فارم موجود ہیں ہاں محل نما رہائشگاہ اور گھوڑوں کا فارم موجود ہے جہاں پر سینکڑوں گھوڑوں کی دیکھ بھال کے لئے درجنوں ملازم موجود ہیں
اگرچہ ناصر لوطا کو زمین صرف زرعی مقاصد کے لئے الاٹ کی گئی تھی لیکن زمینی حقائق یہ ہیں کہ انہوں نے اس کی آڑ میں جھمپیر اور اس کے گردونواح کے پورے علاقہ کو اپنی شکار گاہ اور سیروتفریح کے مقام میں تبدیل کر دیا عموماً وہ نومبر سے مارچ تک شکار کے موسم میں ہی آتے ہیں اور چند ہفتے قیام کر کے شکار اور سیروتفریح سے دل بہلا کر واپس وطن چلے جاتے ہیں
تنازعہ اس وقت کھڑا ہوا جب عارف زرغونی نے بھی جھمپیر کے قریب شکار کا کیمپ قائم کیا اور علاقے میں شکار کھیلنا شروع کیا ناصر لوطا کے اہلکاروں نے جب اسے شکار کرنے سے روکا تو فریقین نے ایک دوسرے پر ہتھیار تان لئے لیکن بعض سرکاری اہلکاروں نے بیچ بچاؤ کروا دیا تاہم ناصر لوطا کے لوگوں نے عارف زرغونی کے گروہ کو جھمپیر سے کئی کلومیٹر دور کینجھر جھیل کے کنارے دھکیل دیا
اس واقعہ کے بعد بھی زرغونی کے اہلکار مبینہ طور پر ناصر لوطا کی شکار گاہ کی حدود میں مداخلت کرتے رہے ساتھ ہی تعلقات کی ڈوریاں بھی ہلائی گئیں اسلام آباد سے کراچی اور ٹھٹھہ ضلع کی مقامی انتظامیہ تک بھر پور اثرورسوخ استعمال کیا گیا اور طاقت آزمائی گئی لیکن دونوں ہی فریق بااثر تھے اس لئے معاملہ نمٹ نہ سکا
آخر کار ناصر لوطا نے عدالت کا دروازہ کھٹکھٹایا اور سینئر سول جج ٹھٹھہ کی عدالت میں عارف زرغونی کے خلاف حکم امتناعی حاصل کرنے کے لئے مقدمہ دائر کیا
ناصر لوطا نے درخواست میں کہا کہ وہ جھمپیر کے قریب ایک بڑی اراضی کے مالک ہیں اور ان کے پاس شکار کرنے کا اجازت نامہ بھی موجود ہے لیکن محکمہ تحفظ جنگلی حیوانات دبئی کی ایک با اثر شخصیت عارف زرغونی کے کہنے پر شکار میں رکاوٹیں ڈال رہا ہے لہذا عارف زرغونی اور پاکستانی اہلکاروں کو روکا جائے
عارف زرغونی نے اپنے جواب دعویٰ میں یہ موقف اختیار کیا ہے کہ وہ پاکستان میں شیخ راشد بن خلیفہ المکتوم کے نمائندے ہیں جبکہ ناصر لوطا حکمران خاندان کے فرد نہیں ہیں لہذا وہ کسی خصوصی رعایت کے مستحق نہیں اگر انہیں کوئی زمین الاٹ کی گئی ہے تو اس سے انہیں از خود شکار کا حق حاصل نہیں ہو جاتا
عدالت نے ناصر لوطا کی حکم امتناعی کی درخواست پچھلے سال کے آخر میں یہ کہہ کر مسترد کر دی کہ درخواست گزار اور مدعی علیہ دونوں معصوم پرندوں کا شکار کرنا چاہتے ہیں جس کی انہیں اجازت نہیں دی جاسکتی
مقدمہ کے دوران کئی اہم انکشافات ہوئے
متحدہ عرب امارات اور سعودی عرب کے شاہی خاندان اور دیگر بااثر افراد پاکستان میں کوڑیوں کے بھاؤ ہزاروں ایکڑ زمین الاٹ کراتے ہیں اور اس کو شکار اور سیر و تفریح کے لئے استعمال کرتے ہیں
غیر ملکی افراد کو الاٹ کئے گئے ان علاقوں میں تحفظ جنگلی حیوانات کے قوانین کی صریحاً خلاف ورزی کرتے ہوئے نایاب پرندوں کی نسل کشی کی جاتی ہے قانون کی رو سے شکار کے موسم میں فقط چند درجن پرندے شکار کرنے کی اجازت ہے اور اس پوری کارروائی میں محکمہ تحفظ جنگلی حیوانات کے ذمہ دار اہلکاروں کی موجودگی ضروری ہے لیکن ان دونوں شقوں پر عمل درآمد نہیں کیا جاتا
یہ زمینیں علاقہ غیریا ان با اثر غیر ملکی افراد کی جاگیر بن جاتی ہیں جہاں پر انہی کا حکم اور قانون چلتا ہے
انیس سو اسّی کی عشرے میں ٹھٹھہ ضلع میں ایک ناخوشگوار واقعہ رونما ہوا تھا جس میں دو نوجوان عورتوں آمی اور پھاپی کو جنسی ہوس کا نشانہ بنایا گیا اور بعد میں ان دونوں عورتوں کی پراسرار حالات میں موت واقعہ ہوگئی ایسا ایک اور واقعہ نوے کی دہائی کے آخر میں ڈیپلو کے پاس بھی رونما ہو چکا ہے مقامی اخبارات میں ان غیر ملکی شکاریوں اور ان کے ملازمین پر ان واقعات میں ملوث ہونے کا الزام لگایا جاتا رہا ہے
رواں سال بھی شکار کا موسم شروع ہوتے ہی ٹھٹھہ سے نگر پار کر تک اور عمر کوٹ کے اچھروتھر سے رحیم یار خان تک عرب شکاریوں کے کیمپ قائم ہو چکے ہیں
عدنان عادل
بی بی سی اردو ڈاٹ کام
جمالی کا پیر
گجرانوالہ کے ایک چھوٹے سےگاؤں میں مقیم عمران زیدی نے عام انتخابات کے بعد جب میر ظفراللہ جمالی کو وزیراعظم بننے کی دُعا دی اور امام ضامن باندھا تو اُن کا خیال نہیں تھا کہ ایک دن مُلک کا وزیراعظم تنگ اور پُر پیچ گلی میں واقع ان کے ٹوٹے پھوٹے غریب خانہ میں اُن کا مہمان ہو گا ـ
بائیس دسمبر کی شام گجرانوالہ ضلع کی تحصیل وزیرآباد کے قصبہ علی پور چٹھہ سے دوکلومیٹر جنوب میں سیدپور گاؤں کے لوگوں نے بڑی بڑی جیپوں اور کاروں کے ایک قافلہ میں وزیراعظم ظفراللہ جمالی کو اپنے گاؤں میں دیکھا تو ان کے لیے یہ ایک ناقابل یقین نظارہ تھا ـ جمالی کا ہیلی کاپٹر قریب میں مسلم لیگ جونیجو کے صدر اور اُن کے پرانے دوست حامد ناصر چٹھہ کے گاؤں احمد نگر میں اُترا تھا ـ
جس گاؤں میں ووٹ مانگنے کے علاوہ کوئی معمولی سیاستدان اور رُکن اسمبلی نہ آتا ہو وہاں وزیراعظم اور ان کے پروٹوکول پر مامور ضلع کے تمام اہم افسران ان کے گاؤں کی کچی اور اونچی نیچی گلیوں سے گُزر کر ایک عام آدمی کے گھر گۓ اور ڈیڑھ گھنٹے تک اُس کے مہمان رہے ـ
وزیراعظم جمالی نے حامد ناصر چٹھہ کے ہمراہ جو اس علاقے سے قومی اسمبلی کے رکن ہیں اس گھر میں چائے پی ڈیڑھ گھنٹہ تک اہل خانہ سے گفتگو کی اور مغرب کی نماز ادا کی ـ
سید پور کی تین فٹ چوڑی مٹیالی گلی میں واقعہ یہ چھوٹا سے مکان سوئی گیس کے محکمہ میں ملازم چالیس سالہ کلرک عمران زیدی کا ہے جس کے کچے صحن کے ایک کونے میں شیعہ عقیدے کے مطابق ایک علم لہرا رہا ہے ـ مکان کے در و دیوار شکستہ او اس کا نقشہ پرانی طرز کا ہے جس میں داخلہ کے لیے ایک بڑی سی دیوڑھی سے گزر کر جانا پڑتا ہےـ
وزیراعظم جمالی کے اس گھر میں آنے کے بعد وزیرآباد کا پورے علاقہ میں مختلف قیاس آرائیاں اور افواہیں گردش کررہی ہیں ـ کُچھ کا کہنا ہے کہ وزیراعظم جمالی عمران زیدی کی عامل بہن کو سلام کرنے آئے تھے جنھوں نے ان کی کامیابی کے لیے چلہ کاٹا اور عمل کیا تھا ـ کچھ کا کہنا ہے یہ خاتون جمالی کو بلوچستان ہاؤس امام ضامن باندھ کر آئی تھیں اور انہوں نے پیش گوئی کی تھی کہ جمالی وزیراعظم بنیں گے ـ یہ بھی کہا جارہا ہے کہ جمالی نے ان کو ایک بریف کیس تحفہ میں دیا جس کے اندر کیا تھا کسی کو معلوم نہیں ـ
عمران زیدی کی بہن نے جنھوں نے درخواست کی کہ ان کا نام شائع نہ کیا جائے بی بی سی اردو ڈاٹ کام کو بتایا کہ وہ باپردہ خاتون ہیں اور کبھی جمالی کو امام ضامن باندھنے نہیں گئیں ـ تاہم انہوں نے کہا کہ امام ضامن باندھا ہوگا تو ان کے بھائی عمران زیدی نے باندھا ہوگا ـ
عمران زیدی کی بہن کا کہنا ہے کہ ان کے بھائی کے پاس یہ روحانی قوت ہے کہ وہ کسی کو دُعا یا بددعا دیں تو ضرور پوری ہوتی ہے ـ اُن کا کہنا ہے کہ ان کے گھر جو علم ہے وہ انیس سو چوہتر میں ان کی والدہ کو ایک خواب میں بشارت ہونے پر نصب کیا گیا تھا اور ان کے گھر پر محرم کے ایام میں عزاداری ہوتی ہے ـ
عمران زیدی نے بی بی سی اردو ڈاٹ کام کو بتایا کہ وہ یا اُن کی بہن پیشہ ور عامل یا پیر نہیں ـ عمران زیدی کا چہرہ اور آنکھیں عام آدمیوں سے قدرے مختلف اور پُرجلال دکھائی دیتی ہیں ـ وہ اس معاملہ میں کُھل کر بات کرنے سے گریز کرتے ہیں ـ اُن کا کہنا ہے کہ یہ ان کا اور جمالی کا ذاتی اور خفیہ معاملہ ہے وہ نہ تو یہ کہیں گے کہ اُنہوں نے امام ضامن باندھا اور نہ یہ کہ اُنہوں نے نہیں باندھا ـ تاہم انہوں نے کہا کہ وہ کئی برسوں سے بہت سے سیاستدانوں کو امام ضامن باندھ چکے ہیں ـ
عمران زیدی کا کہنا ہے کہ اصل بات یہ ہے کہ ان کے خاندان کی حامد ناصر چٹھہ کے خاندان سے پرانی راہ ورسم ہے ـ زیدی کے والد امانت حسین حامد ناصر چٹھہ کے والد صلاح الدین چٹھہ کے تعلق دار تھے ـ اس وقت سے اُن کا خاندان مسلم لیگ سے وابستہ ہے اور مسلم لیگ کے اکثر رہنما ان کو اس حوالے سے جانتے ہیں اور وہ ان سے میل ملاقات کرتے رہتے ہیں ـ
عمران زیدی کا کہنا ہے کہ وہ 1993 سے وزیراعظم جمالی کو جانتے ہیں جب جمالی مسلم لیگ جونیجو کے مرکزی عہدیدار تھے اور حامد ناصر چٹھہ کے بہت قریب ـ وہ کہتے ہیں کہ عام انتخابات کے بعد ان کی جمالی سے گپ شپ ہوتی رہی اور انہوں نے ان کے وزیراعظم بننے کے لیے دُعا ضرور کی تھی ـ اگر مجھ ایسے بے سہارا آدمی کی دُعا اُن کو لگ گئی تو اس سے اچھی بات اور کیا ہوسکتی ہے ـ
عمران زیدی کا کہنا ہے کہ جمالی نے الیکشن کے بعد اُن سے کہا تھا کہ اگر وہ وزیراعظم بن گۓ تو اُن سے ملنے ان کے گھر آئیں گے لیکن انہیں اس کا یقین نہیں تھا کہ وہ ایسا کریں گے اور یہ بات انہوں نے جمالی سے کہی بھی تھی ـ جب جمالی نے وزیراعظم بننے کے بعد عمران زیدی کو اپنے گاؤں سے ٹیلی فون پر کہا کہ وہ اُن کے گھر آنا چاہتے ہیں تو زیدی کا کہنا ہے انہوں نے منع کیا کہ اس کی ضرورت نہیں ہے ـ یہ کافی ہے کہ اُنہیں وعدہ یاد رہا ـ
اب عمران زیدی جمالی کے ان کے گھر پر آنے کو بہت خوشی کی بات کہتے ہیں ـ اُن کا کہنا ہے کہ میں جمالی کے پاس ملنے جاتا رہا اور یہ اُن کی مہربانی ہے کہ وہ میرے پاس آگۓ ـ
عمران زیدی کے بھانجے نوید زیدی جو جمالی کے دورہ کےموقع پر وہاں موجود تھے اُن کا کہنا ہے کہ وزیراعظم سخت حفاظتی انتظامات میں شام 4 35 پر آۓ اور 6 20 پر واپس چلے گۓ اور وہ زیادہ وقت حامد ناصر چٹھہ سے بات چیت کرتے رہے اس موقع پر اُنہوں نے وعدہ بھی کیا کہ وہ علاقہ کو سوئی گیس کی فراہمی کی کوشش کریں گے ـ نوید کا کہنا ہے کہ انہوں نے اس موقع پر جو فوٹو کھینچے تھے وہ سیکیورٹی کے عملہ نے کیمرے کی فلمیں اُلٹی گھُما کر ضائع کر دیے ـ
عمران زیدی کا کہنا ہے کہ جمالی جب مغرب کی نماز پڑھنے لگے تو انہوں نے ازراہ مذاق اُن سے کہا کہ میری اور آپ کی نماز میں یہی فرق ہے کہ میں ہاتھ باندھ کر پڑھتا ہوں آپ ہاتھ کھول کر ـ میں پہلے پڑھتا ہوں اور آپ تھوڑی دیر بعد ـ
عمران زیدی اور اُن کی بہن اس بات سے انکار کرتے ہیں کہ جمالی نے انہیں کوئی بریف کیس یا کوئی اور چیز دی ـ انہوں نے کہا مجھے کسی چیز کا لالچ نہیں ـ میں سرکاری ملازم ہوں اور خوش ہوں ـ ہم اللہ سے مانگتے ہیں کسی بندے کے دیے سے پورا نہیں ہوتا ـ
عمران زیدی جمالی سے اپنے رابطہ اور تعلق کو بیان کرنے میں خاصے محتاط ہیں ـ یوں لگتا ہے کہ وہ یہ تاثر نہیں دینا چاہتے کہ جمالی کو ان سے عقیدت ہے یا وہ اُن کے لیے دعا یا وظیفہ کرتے ہیں لیکن ان کی گفتگو سے یہ واضح پتا چلتا ہے کہ اُن کا جمالی سے ٹیلی فون پر رابطہ رہتا ہے ـ
وزیرآباد میں عام لوگ یہی سمجھتے ہیں عمران زیدی اور اُن کی بہن وزیراعظم جمالی کے پیر ہیں جن کی دُعا اور وظیفہ سے جمالی کو یہ عہدہ ملا زیدی صاحب جمالی سے تعلق کا اقرار تو کرتے ہیں لیکن پیری مریدی سے انکار کرتے ہیں ـ
اُن کے بھانجے نوید زیدی کا خیال ہے کہ علاقہ کے لوگ ایک عام شخص کے گھر وزیراعظم کے مہمان کے طور پر آنے سے اتنے حیران ہیں کہ ا س بارے میں بے پر کی افواہیں اڑا رہے ہیں اور مسلم لیگ کے مخالفین طرح طرح کے افسانے تراش رہے ہیں
بسنت کل آج اور کل
تحریر عارف وقار بی بی سی اردو ڈاٹ کام
موسم سرما کے خاتمے پر آمدِ بہار کی خوشی میں جشن منانا زرعی معاشروں میں صدیوں سے رائج ہے ہندوستان کی وادی پنجاب میں یہ جشن بالخصوص دیدنی ہوتا تھا کیونکہ زمین کا سینہ پہلے پھولوں سے مزین ہو جاتا اور پھر من چلے نوجوان ڈھول کی تال پر بے اختیار رقص کرنے لگتے
رنگین کاغذ پر تنکے چسپاں کر کے اسے ڈور کے ذریعے ہوا کے رخ پر اُڑانے کا عمل بھی دراصل اُسی مسرت و بہجت کا اظہار تھا جو کھلے موسم کے ساتھ ہی ایک نشے کی طرح وارد ہوتی تھی لیکن راقم الحروف کے اس دنیا میں آنے تک یہ جشن بہاراں سرسوں کے کھیتوں سے سکڑتا ہوا شہر کے چوباروں تک محدود ہو چکا تھا جہاں بسنت کے دن چند آوارہ گرد لڑکے ماں باپ اور استادوں سے چھپ کر یا ان کی ناراضگی مول لےکر پتنگ اڑایا کرتے تھے
میرے بچپن تک پتنگ بازی کو لاہور کے شریف گھرانوں
میں قمار بازی جیسا ایک غیر اخلاقی کھیل سمجھا جاتا تھا اور اسے مزنگ اور گوالمنڈی کے غنڈوں کا مشغلہ قرار دیا جاتا تھا لیکن پھر دیکھتے ہی دیکھتے اس مشغلے کی عزت و توقیر بحال ہونے لگی اور سن اسّی کے عشرے میں پتنگ بازی کو ایک سنجیدہ اور شریفانہ مشغلے کے طور پر قبول کر لیا گیا
لیکن ایسا کیوں ہوا
یہ ایک دلچسپ سوال ہے اور اس کا ممکنہ جواب دلچسپ تر ہے سن اسی کی دہائی پاکستان میں ضیاءالحق کی دہائی تھی جب ادب آرٹ کلچر اور ثقافتی سرگرمیوں پر طرح طرح کی پابندیاں عائد ہورہی تھیں فلموں اور ٹیلی ویژن پروگراموں پر سخت ترین سینسر عائد تھا اور عوام نے تفریح کے لئے کمرشل تھیٹر کا راستہ ڈھونڈھ لیا تھا جہاں ہر بات سینسر کی نظروں میں دھول جھونک کر ہوا میں اڑ جاتی تھی اور اس کا ریکارڈ صرف تماشائیوں کے ذہن میں رہ جاتا تھا
چنانچہ سینسر بورڈ کے ارکان جب شکایات سننے کے بعد پڑتال کر لئے ہال میں پہنچتے تو اداکاروں کے فی البدیہہ کمالات کی بدولت زیر نمائش سکرپٹ لمحے بھر میں تبدیل ہو جاتا تھا
ٹیلی ویژن ڈرامے میں یہ دور ایمائیت اور اشاریت کی روایت کا دور ثابت ہوا جب کوئئ بھی بات براہ راست کہنے کی بجاے اشاروں کنایوں اور علامتوں میں کی جاتی
گٹھن کے اس دور میں تفریح کی ضرورت کئی گنا بڑھ چکی تھی چنانچہ پتنگ بازی کی شکل میں عوام کو ایک عمدہ تفریح مہیا ہوگئی جو کہ گلی محلے کی سطح پر تو پہلے سے موجود تھی لیکن اب کوٹھیوں اور بنگلوں میں بھی اس کا داخلہ کھل گیا
لاہور میں میاں صلاح الدین کی حویلی اس کی اولین آماجگاہ بنی جہاں ہر برس غیر ملکی مہانوں کی آمد نے لاہور کی بسنت کو دنیا بھر میں متعارف کرا دیا
انیس سو اٹھانوے میں ناروے کے ایک فلم ساز نے لاہوری بسنت پر ایک ڈاکومنٹری تیار کر کے اس کی عالمی شہرت کو چار چاند لگا دیئے بعد میں کئی ٹیلی ویژن کمپنیوں نے لاہور کی بسنت کو فلمایا اور مختلف پروگراموں میں استعمال کیا
شبینہ بسنت خاص طور پر زندہ دِلانِ لاہور کا تحفہ ہے جب ساری رات سرچ لائٹوں کی براق روشنی میں آسمان پر پتنگیں اُڑتی ہیں چھتوں پہ لگے لاؤڈ سپیکروں سے گیت نشر ہوتے ہیں اور من چلوں کی جانب سے بوکاٹے کے نعرے بلند ہوتے ہیں
شروع میں تو ہر طرح کے گیت لاؤڈ سپیکروں پر بجائے جاتے تھے لیکن اب پتنگ بازی سے متعلق گیتوں کا بھرپور خزانہ تیار ہو چکا ہے ان گیتوں کی ابتداء فریحہ پرویز کے اس معروف گیت سے ہوئی
پتنگ باز سجنا سے
آنکھوں آنکھوں میں لڑگئی ڈور
پڑا پیچا تو مچ گیا شور
کہ دل ہوا بو کاٹا
اس کے بعد تو بسنتی گیتوں کا تانتا بندھ گیا اور آج شادی بیاہ کے گیتوں کی طرح بسنت کے گیتوں کی البم بھی بازار سے خریدی جا سکتی ہے
یہ امر دلچسپی سے خالی نہیں کہ ہندوستان کا مقامی تہوار ہونے کے ناطے بسنت کو ہمیشہ ہندوؤں کا تہوار قرار دیا جاتا رہا لیکن اس کی مکمل پزیرائی بھارت کی بجائے پاکستان میں ہوئی لیکن ذرائع ابلاغ کے موجودہ دور میں پاکستان کی اس بسنتی لہر نے بھارت پر بھی گہرا اثر کیا ہے اور بسنت پنجمی کا دن جو سرسوتی کی پوجا کے لئے مخصوص ہو کر رہ گیا تھا محدود مذہبی بندھن سے نکل کر مسلمان صوفیوں کی درگاہوں تک پہنچ گیا ہے
لاہور کی طرح دہلی میں نئی بسنت محض پتنگ بازی تک محدود نہیں ہے بلکہ قوالوں کی ٹولیاں ہریانہ کے کھیتوں میں جا کر سرسوں کے پھول اکٹھے کرتی ہیں اور پھر مہرولی میں نظام الدین اولیا کی والدہ اور بہن کے مزار پر یہ پھول بکھیرنے کے بعد یہ لوگ نصیرالدین چراغ دہلی کے مزار پر جاتے ہیں اور بالآخر بستی نظام الدین جا کر عظیم بزرگ کے مزار پر سرسوں کے پھول بکھیرتےہیں
اس کے ساتھ ساتھ فلم اور ٹیلی ویژن کے ذریعے پتنگ بازی کی روایت بھی بھارت میں پھر سے تازہ ہو رہی ہے فلمی گیتوں کے ساتھ ساتھ وڈیو کی موسیقی بھی رنگ برنگے پتنگوں بھرے آسمان کے سحر میں گرفتار ہوتی نظرآتی ہے اور وہ دن دور نظر نہیں آتا جب پاکستان کی طرح بھارت بھی پوری طرح بسنت کی ڈور میں الجھا نظر آئے گا
صدام امریکہ دوستی
تحریر وسعت اللہ خان بی بی سی اردو ڈاٹ کام
اس کا پہلا ثبوت اس وقت ملا جب عراق ایران جنگ کا فائدہ اٹھاتے ہوئے اسرائیلی فضائیہ نےجون انیس سو اکیاسی میں بغداد کے نزدیک فرانسیسی ساختہ ایٹمی ری ایکٹر تباہ کر دیا امریکہ اور برطانیہ کو اس بات سے قطعاً خوشی نہیں ہوئی کہ اسرائیل نے دہشت گردی کی فہرست میں شامل عراق کی ایٹمی صلاحیت کو نقصان پہنچایا بلکہ دونوں ممالک نے اقوامِ متحدہ کی سلامتی کونسل کی اس قرار داد کی حمایت میں ووٹ دیا جس میں اسرائیل سے مطالبہ کیا گیا کہ وہ عراق کے پرامن ایٹمی پروگرام پر حملے کا ہرجانہ دے اس کےچند ماہ بعد امریکہ نےعراق کی دلجوئی کے لیے اسے دہشت گردی کی فہرست سے حذف کر دیا
انیس سو بیاسی کے موسمِ گرما میں ایرانیوں نے عراق کو پیچھے دھکیلنا شروع کیا اور عراق کا دوسرا بڑا شہر بصرہ ایرانی توپوں کی زد میں آگیا بصرہ پر ایرانی قبضے کا مطلب یہ ہوتا کہ کویت اور پھر سعودی عرب ایران کی فوجی زد میں آ سکتے تھے چنانچہ امریکی سی آئی اے نے سعودیوں کے توسط سے عراق کو ایرانی فوجی نقل و حرکت سے متعلق سیٹلائٹ نقشے فراہم کرنے شروع کیے اور امریکی کلسٹر بموں کی کھیپ چلی کی ایک کمپنی کے ذریعے فراہم کی گئ عراق نے امریکی سیٹلائٹ تصاویر کلسٹر بموں اور کیمیاوی گیس کی مدد سے ایرانی پیش قدمی روک دی
اگرچہ امریکہ عراق کی مدد کر رہا تھا لیکن دونوں ممالک کے مابین براہ راست سفارتی تعلقات نہ ہونے کے نتیجے میں اس مدد کیلیے تیسری پارٹی پر انحصار کرنا پڑ رہا تھا اس مشکل کے ازالے کیلیے دسمبر انیس سو تراسی میں صدر ریگن نے اپنے خصوصی ایلچی ڈونلڈ رمزفیلڈ موجودہ وزیرِدفاع کو بغداد روانہ کیا جہاں صدر صدام حسین سے ڈیڑھ گھنٹے کی ملاقات میں باضابطہ سفارتی تعلقات کی بحالی پر اتفاق ہو گیا
صدام رمز فیلڈ ملاقات کے بعد امریکی محکمۂ تجارت نے امریکی کمپنیوں کوسویلین مقاصد کے نام پرعراق کو دوہرے استعمال کی ٹیکنالوجی اور خام مال فراہم کرنے کی اجازت دے دی عراق نے حال ہی میں اقوامِ متحدہ کو اپنے جوہری کیمیاوی اور حیاتیاتی پروگرام سے متعلق جو بارہ ہزار صفحات فراہم کیے ان میں ایک سو پچاس ایسی غیر ملکی کمپنیوں کے نام ہیں جنہوں نے عراق کی مدد کی ان میں چوبیس بڑی امریکی کمپنیاں اور پچاس انکی ذیلی کمپنیاں ہیں مگر سلامتی کونسل کے غیر مستقل ارکان کو عراقی رپورٹ کی جو نقول فراہم کی گئ ہیں ان میں سے یہ تفصیلات سنسر کر دی گئ ہیں
امریکہ کو یہ بات انیس سو اسی سے معلوم تھی کہ عراق کے کیمیاوی اور حیاتیاتی پروگرام کی نوعیت فوجی ہے نومبر انیس سو ستاسی میں امریکی اسٹیٹ ڈپارٹمنٹ کے ایک سینئر اہلکار جوناتھن ہاؤ نے وزیرِخارجہ جارج شلٹز کو تحریری رپورٹ دی کہ عراق ایرانیوں کے خلاف روزانہ کیمیاوی ہتھیار استعمال کر رہا ہے اس کے پانچ ماہ بعد جب عراق نے شمالی کردستان میں حلب جاہ کے قصبے میں پانچ ہزار شہریوں کو کیمیاوی گیس سے ہلاک کر دیا تو امریکی کانگریس نے عراق کے خلاف اقتصادی پابندیوں کا مطالبہ کیا مگر نائب وزیرِخارجہ رچرڈ مرفی نے اس تجویز کی یہ کہہ کر مخالفت کی کہ ایسا کرنا امریکہ کے طویل المیعاد سیاسی اور اقتصادی مفاد میں نہ ہو گا گو اقوامِ متحدہ نے بھی حلب جاہ کے واقعہ کا ذمہ دار عراق کو قرار دیا لیکن امریکی محکمہ دفاع کی انیس سو نوے کی ایک رپورٹ میں بتایا گیا کہ حلب جاہ میں بیشتر ہلاکتیں ایرانی بمباری سے ہوئیں آج عراق کے خلاف امریکہ کی چارج شیٹ کا ایک مرکزی نکتہ حلب جاہ میں کیمیاوی ہتھیاروں کا سفاکانہ استعمال ہے
حلب جاہ کے واقعہ کے ٹھیک دو برس بعد اپریل انیس سو نوے میں صدر جارج بش سینئر کی ریپبلیکن پارٹی کے پانچ سینیٹروں نے بغداد میں صدر صدام حسین سے ملاقات کی دورانِ ملاقات سینیٹر ایلن سمپسن نے مغربی ذرائع ابلاغ پر نکتہ چینی کی جو عراقی صدر کی بے بنیاد کردار کشی میں مصروف ہیں سینیٹر باب ڈول نے صدام حسین کو آگاہ کیا کہ وائس آف امریکہ کے ایک تبصرہ نگار کو سبکدوش کر دیا گیا ہے کیونکہ اس نے عراق کے خلاف منفی باتیں کی تھیں سینیٹر میٹزین بوم نے صدر صدام حسین کو مخاطب کرتے ہوئے کہا آپ ایک مستحکم اور ذہین شخصیت کے مالک امن کے خواہاں رہنما ہیں
اس ملاقات کے چار ماہ بعد تین اگست انیس سو نوے کو عراق نے کویت پر قبضہ کر لیا اور اسی شام وائٹ ہاؤس میں آواز گونجی دنیا کو اس عفریت سے نجات دلانا ساری مہزب دنیا کی مشترکہ ذمہ داری ہے
امریکی جنگی قیدی
فطر سے عربی زبان میں خبریں اور حالات حاضرہ کے پروگرام نشر کرنے والے ٹی وی چینل الجزیرہ سے اتوار کے روز ناصریہ میں ہونے والی لڑائی کے دوران ہلاک ہونے گرفتار کیے جانے والے امریکی فوجیوں کے انٹرویو نشر کئے ہیں اور چند نعشیں بھی دکھائی ہیں
الجزیرہ ٹیلی وژن نے امریکہ کے ہلاک ہونے والی جن قیدیوں کی تصاویر دکھائی تھیں ان کی نعشیں ایک عارضی مردہ خانے میں پڑی دکھائی گئیں
الجزیرہ نے ان امریکی فوجیوں کے ساتھ انٹرویو بھی نشر کئے ہیں جو ناصریہ کی لڑائی کے دوران جنگی قیدی بنا لئے گئے ہیں ان امریکی فوجیوں نے بتایا ہے کہ وہ اس لئے عراق آئے ہیں کیونکہ انہیں اپنے افسران نے ایسا کرنے کا حکم دیا تھا
ان امریکی جنگی قیدیوں میں سے جن کے انٹرویو نشر کئے گئے ایک عورت سمیت دو زخمی دکھائی دے رہے تھے ان میں سے ایک زمین پر بچھائی گئی ایک چٹائی پر لیٹا ہوا تھا
یہ پہلے امریکی فوجی ہیں جن کو عراق کے خلاف حملے میں جنگی قیدی بنایا گیا ہے ان قیدیوں سے ان کے نام فوجی نمبر اور گھر کا پتے پوچھے گئے
واشنگٹن میں بی بی سی کے نامہ نگار نک چائلڈز کے مطابق امریکی وزیر دفاع نے کہا ہے کہ اگرچہ انہوں نے یہ الجزیرہ سے نشر ہونے والی نعشوں کی تصاویر اور جنگی قیدیوں نے انٹرویو نہیں دیکھے لیکن ایسا ہوا ہے تو یہ بہیمانہ عمل ہے اور جینیوا کنونشن کی کھلم کھلی خلاف ورزی ہے
بی بی سی کے نامہ نگار ایلکس کروگر کا کہنا ہے کہ جنگی قوانین کے جینوا کنونشن کے تحت جنگی قیدیوں کی تصاویر دکھانا یا ان کی تضحیک کرنا غیر قانونی ہے لیکن یہاں یہ بات بھی قابل ذکر ہے کہ ہفتہ کے روز امریکی اور برطانوی ٹی وی چینلوں پر ان عراقی فوجیوں کو مسلسل دکھایا گیا جنہوں نے امریکی فوج کے سامنے ہتھیار ڈالے ہیں
اس سے پہلے امریکی فوجی حکام نے اس بات کی تصدیق کی تھی کہ ناصریہ کے قریب لڑائی میں ان کے چار فوجی ہلاک اور پچاس کے قریب زخمی ہو گئے ہیں
فطر سے عربی زبان میں خبریں اور حالات حاضرہ کے پروگرام نشر کرنے والے ٹی وی چینل الجزیرہ سے اتوار کے روز نصریہ میں ہونے والی لڑائی کے دوران ہلاک ہونے والے امریکی فوجیوں کی نعشیں اور گرفتار کیے جانے والوں کی تصاویر دکھائے جانے کے بعد صدر بش نے قیدیوں سے بدسلوکی کرنے والوں کو شدید انتباہ دیا ہے
صدر بش نے کہا ہے کہ امریکی جنگی قیدیوں سے بد سلوکی کرنے والوں کو جنگی مجرم تصور کیا جائے گا
صدر بش نے عراقی ٹیلی وژن پر امریکی قیدیوں کی تصاویر دکھائے جانے کی بھی شدید مذمت کی ہے ان قیدیوں میں ایک عورت بھی شامل ہے اور ان سے جنگ میں ان کے کردار کے بارے میں پوچھ گچھ کی گئی ہے
صدر بش نے کہا ہے کہ وہ توقع رکھتے ہیں کہ امریکی قیدیوں سے انسانی برتاؤ کیا جائے گا
برطانوی وزیراعظم ٹونی بلیئر نے بھی اس معاملے پر شدید ردِعمل کا اظہار کیا ہے اور عراقی قیادت پر جنیوا کنوینشن کی سنگین خلاف ورزی کا الزام لگایا ہے
دریں اثنا عراقی وزیر دفاع سلطان ہاشم احمد نے کہا ہے کہ امریکی قیدیوں کو کوئی نقصان نہیں پہنچایا جائے گا
سلمان ایک برا سپنا
بالی ووڈ کی معروف اداکارہ ایشوریہ رائے نے کہا ہے کہ اب وہ اداکار سلمان خان کے ساتھ فلموں میں کام نہیں کریں گی دونوں قریبی دوست رہے ہیں
ان کے بیان سے ملک میں ہندو انتہا پسندوں کو دلی خوشی ہوگی جو ایشوریہ کے مسلم اداکار سلمان خان کے ساتھ تعلقات کو پسند نہیں کرتے تھے اور اس بارے میں بیانات بھی جاری کرتے رہے ہیں
ایشوریہ کی جانب سے جاری کیے جانے والے بیان میں مزید کہا گیا ہے بس اب بہت ہوچکا اپنی بہتری اور اپنے خاندان کی سلامتی اور عزت کے لئے اب میں سلمان کے ساتھ کام نہیں کرونگی
حال ہی میں ایک فلم کی شوٹِنگ کے دوران ایک حادثے میں زخمی ہوجانے والی ایشوریہ رائے ممبئی کے ایک ہسپتال میں زیرعلاج ہیں
حالیہ برسوں میں بالی ووڈ میں یہ قیاس آرائیاں کی جارہی تھیں کہ ایشوریہ اور سلمان خان شادی کرلیں گے دونوں کافی قریبی دوست سمجھے جاتے تھے لیکن سلمان خان کئی مقدمات میں پھنس گئے اور اس طرح ان کی شہرت متاثر ہوئی ہے
ایشوریہ رائے اور سلمان خان نے ہدایت کار سنجے بھنسالی کی مشہور فلم ہم دل دے چکے صنم میں ساتھ کام کیا تھا اور فلم کافی مقبول ہوئی تھی
ایشوریہ نے اب کہا ہے کہ وہ سنجے بھنسالی کی اگلی فلم باجی راؤ مستانی میں سلمان خان کے ساتھ کام نہیں کریں گی ان کا کہنا ہے میں نے بھنسالی کے ساتھ ملاقات کے دوران یہ واضح کردیا ہے کہ میں سلمان خان کے ساتھ کام نہیں کرونگی
شدت پسندوں کا نیا روپ
سپاہ صحابہ پاکستان کے سربراہ مولانا اعظم طارق نے ملت اسلامیہ کے نام سے ایک نئی تنظیم قائم کی ہے جبکہ اظہر مسعود کی جیش محمد نے تحریک الفرقان کا نام اختیار کرلیا ہے
حرکت المجاہدین کا نام بدل کر جمعیت الانصار رکھ دیا گیا لشکر طیبہ کے سربراہ حافظ سعید جماعت الدعوۃ کے امیر بن گۓ ہیں اور تحریک جعفریہ پاکستان کے ساجد نقوی نے اسلامی تحریک کی صدارت سنبھال لی ہے
آہستہ آہستہ وہ سب شدت پسند مذہبی تنظیمیں جو فرقہ واریت یا جہاد کے لیے سرگرم تھیں اور جنہیں صدر جنرل پرویز مشرف نے عالمی دباؤ پر ممنوع قرار دے دیا تھا نۓ ناموں کے ساتھ منظر عام پر آتی جارہی ہیں اور ان کے رہنما کھلے عام اپنے اُن نظریات اور خیالات کا پرچار کرتے پھر رہے ہیں جن کی بنیاد پر ان کی تنظیموں پر پابندی عائد کی گئی تھی
اعظم طارق خود نئی جماعت کے مرکزی کنوینر ہوں گے اور علامہ شیرحیدری جو سپاہ صحابہ کے مرکزی رہنما تھے اس جماعت کے مرکزی سربراہ ہوں گے
جب مولانا اعظم طارق کو طویل نظر بندی کے بعد لاہور ہائی کورٹ کے ایک ریویو بورڈ نے پچھلے سال عام انتخابات کے بعد رہا کیا توعام خیال تھا کہ ان کی رہائی فوجی حکومت سے مفاہمت کا نتیجہ ہے لیکن انھوں نے اس بات کی تردید کی تھی ـ
اب کہا جارہا ہے کہ اعظم طارق کی نئی جماعت کے پیچھے اسٹیبلشمینٹ کا ہاتھ ہے جو ان کے ذریعے متحدہ مجلس عمل کی بڑھتی ہوئی قوت کو قابو کرنا چاہتی ہے ـ قومی اسمبلی کے حالیہ اجلاس میں اعظم طارق نے لیگل فریم ورک کے دفاع میں اس وقت تقریر کی جب متحدہ مجلس عمل اور حزب اختلاف کی بقیہ جماعتیں اس کے خلاف پرزور احتجاج کرہی تھیں ـ
جمعیت علماۓ اسلام سمیع الحق گروپ جو متحدہ مجلس عمل میں شامل ہے اور جس کے طالبان کے ساتھ گہرے تعلقات رہے ہیں کے سربراہ سمیع الحق بھی متحدہ مجلس عمل سے فاصلہ بڑھارہے ہیں ـ کہا جارہا ہے کہ وہ مولانا اعظم طارق کے ساتھ مل کر کام کریں گے مولانا شاہ احمد نورانی نے چند روز پہلے اسلام آباد کی پریس کانفرنس میں مولانا سمیع الحق کے پارلیمانی حزب اختلاف کی مشترکہ پریس کانفرنس میں شرکت نہ کرنے پر پر طنز کرتے ہوۓ کہا تھا کہ وہ بیمار رہتے ہیں اور سرکاری ہسپتال سے دوا لینے جاتے ہیں
جیش محمد کا آغاز سب سے بڑی دیوبندی جہادی تنظیم حرکت المجاہدین سے منحرف ہونے والے لوگوں نے فروری سن دوہزار میں کیا تھا جن کے سربراہ ہندوستان کی جیل سے رہا ہونے والے مولانا مسعود اظہر تھے انہیں ہندوستان کی پارلیمینٹ پر دسمر سنہ دوہزار ایک میں حملہ کے بعد پاکستان حکومت نے نظر بند کردیا تھا لیکن کچھ عرصے بعد رہا کردیا تھا
مولانا فضل الرحمٰن خلیل کی سربراہی میں قائم حرکت المجاہدین کو انیس سو اٹھانوے میں امریکہ کے اسٹیٹ ڈپارٹمینٹ نے دہشت گرد تنظیم قرار دیا تھا اور پاکستان حکومت نے نومبر سن دوہزار ایک میں اس کو ممنوع کرکے اس کے اثاثے منجمد کردیے تھے
اب حرکت المجاہدین کا نام جمعیت الانصار ہے اور اس میں ایک اور جہادی تنظیم حرکت الجہاد اسلامی سے ٹوٹنے والے لوگ جیسے مولانا عبدالصمد سیال کمانڈر الیاس کشمیری اور ڈاکٹر بدر نیازی بھی شامل ہیں ایک معروف مدرسہ جامعہ اکوڑہ خٹک کے ڈاکٹر شیر علی شاہ اس تنظیم کے اہم سرپرستوں میں شمار کیے جاتے ہیں جمعیت علماۓ اسلام کے مولانا سمیع الحق کا تعلق بھی اسی مدرسے سے ہے
مولانا مسعود اظہر کی طرح لشکر طیبہ کے سربراہ حافظ سعید کو بھی ایک سال تک نظر بند رکھنے کے بعد چند ماہ پہلے رہا کردیا گیا تھا اور انھوں نے فورا اپنی ممنوعہ تنظیم کو جماعت الدعوۃ کا نام دے کر بحال کرلیا ـ ان کی تنظیم کی مقبولیت کا اندازہ اس سے لگایا جاسکتا ہے کہ اس نے گذشتہ بقرعید کے موقع پر بارہ لاکھ کھالیں عطیہ کے طور پر جمع کیں
اب مولانا مسعود اظہر آۓ دن جلسے جلوسوں سے جہاد کی تبلیغ کرتے پھر رہے ہیں اور متحدہ مجلس عمل کی امریکہ کے عراق پر حملہ کے خلاف نکالی جانے والی ریلیوں سے خطاب کرتے رہے
زیادہ تر فرقہ وارانہ اور جہادی تنظیمیں دیوبندی مسلک سے تعلق رکھتی ہیں تحریک جعفریہ پاکستان کو بھی ممنوع قرار دیا گیا تھا لیکن اس کی قیادت نے اس کا نام تبدیل کرکے اسلامی تحریک رکھ دیا اور اب یہ چھ جماعتی مذہبی اتحاد متحدہ مجلس عمل میں شامل ہے
وردی اتارنے کا جھوٹا وعدہ
جنرل پرویز مشرف کے صدارتی اور فوجی عہدے کے بارے میں پیدا ہونے والا بحران پاکستان میں ایک اہم سیاسی مسئلے کی شکل اختیار کر گیا ہے
یہ پہلا موقع نہیں ہے کہ پاکستان میں کسی شخصیت کے یہ دونوں عہدے سنبھالنے پر اس نوعیت کا تنازعہ کھڑا ہوا ہو کیونکہ ملک کے صدر جنرل ضیاءالحق نے مرتے دم تک فوج کی سربراہی نہیں چھوڑی تھی حالانکہ انیس سو پچاسی کے انتخابات اور سویلین حکومت کی قیام سے پہلے وہ کہہ چکے تھے کے وہ وردی اتار دیں گے
یہ بات انہوں نے مجھ سے اخبار سعودی گزٹ میں انیس جنوری انیس سو پچاسی میں چھپنے والے انٹرویو میں کہی تھی بعد میں صحافیوں نے صدر سے اس بارے میں پوچھا تو وہ صاف مکر گئے اور کہا کہ آپ ایسی باتوں پر یقین کیسے کر لیتے ہیں
یاد رہے کہ جنرل ضیاء الحق سویلین حکومت کے قیام کے بعد بھی صدر اور چیف آف آرمی سٹاف دونوں عہدوں پر قائم رہے
جنوری انیس سو پچاسی میں ایوان صدر میں جنرل ضیاء نے یہ بات اُس سوال کے جواب میں کہی تھی کہ سویلین حکومت کو اقتدار منتقل کرنے کا آپ کا پلان کیا ہے
جواب میں جنرل ضیاء الحق نے کہا تھا کہ ریفرینڈم کے نتیجے میں میری صدارت کی مدت قومی اسمبلی اور سینیٹ کے مشترکہ اجلاس کے وقت شروع ہو جائے گی اُس وقت میں وردی اتار دوں گا اور سولین لباس پہن لوں گا
یہ بات اُس وقت کے سیاسی تناظر میں خاصی اہم تھی اور اسی لئے پاکستان میں صحافیوں نے سوالات کی بوچھاڑ کر دی ان سوالات پر جنرل ضیاء کافی برہم ہوئے تھے انہوں نے ٹیپ پر ریکارڈ کردہ اپنے کہی ہوئی اس بات کو بالکل مسترد کر دیا اور غصہ سے کہا کہ مجھ سے یہ بیان منسوب کرنا غیر ذمہ دارانہ صحافت کا نتیجہ ہے
غالباً ہوا یہ تھا کہ کہ میرے ساتھ انٹرویو کے دوران تو انہوں نے یہ بات کہہ دی لیکن بعد میں جنرل ضیاء کو اندازہ ہوا ہوگا کہ ان کو اپنی بقا کے لئے فوج کی سربراہی نہیں چھوڑنی چاہیے
انیس سو اٹھاسی میں فضائی حادثے میں اپنی موت تک جنرل ضیاء ملک کے صدر کے ساتھ پاکستان فوج کے چیف بھی رہے
البتہ انہوں نے سویلین لباس خاص طور پر شیروانی زیادہ پہننی شروع کر دی لیکن اس کا مطلب یہ نہیں تھا کہ انہوں نے وردی اتار دی تھی
مس یونیورس دو ہزار تین
پانامہ سٹی پانامہ میں ملکۂ کائنات کے لیے ہونے والے باونویں عالمی مقابلے میں اول آنے والی حسینہ ایمیلیا ویگا کا تعلق ڈومینیکن ریپبلک سے ہے مقابلہ حسن میں عام طور پر جو لوگ دلچسپی رکھتے ہیں وہ تو حاضرین اور ناظرین میں تھے ہی مگر اس بار کا مقابلہ کئی لحاظ سے باقی دنیا کی دلچسپی کا باعث بھی تھا
پچھلے برس کی ملکہ کائنات روس کی اوکسانہ فیدورووا سے سال ختم ہونے سے پہلے ہی تاج واپس لے لیا گیا تھا کیونکہ وہ مبینہ طور پر اپنے فرائض نبھانے میں ناکام رہی تھیں ایسا مقابلے کی تاریخ میں پہلی بار ہوا اس کے بعد دوسرے نمبر پر آنے والی پانامہ کی جسٹین پاسک کو تاج پہنا دیا گیا تھا
پھر یہ مسئلہ بھی بہت عرصے تک منتظمین کے لئے درد سر بنا رہا کہ آیا وینزویلا جو اپنی حسیناؤں کے حوالے سے ہر مقابلے میں توجہ کا مرکز رہتا ہے پانامہ میں آ پائے گا یا نہیں وینزویلا کی ٹیم سپانسرشپ نہ ہونے کی وجہ سے آنے سے قاصر تھی لیکن بالآخر ایک نجی کمپنی نے یہ ذمہ داری اٹھا لی
ایمیلیا ویگا اٹھارہ سال کی ہیں اور انہوں نے اس مقابلے میں شریک دوسری ستر حسیناؤں کو نیچا دکھایا ہے پانامہ کی جسٹین پاسک نے جو گزشتہ سال ملکہ منتخب ہوئی تھیں انہیں ملکۂ کائنات کا تاج پہنایا
ایمیلیا کی والدہ نے انیس سو اسی کے مقابلۂ حسن میں اپنے ملک کی نمائندگی کی تھی جب کہ ان کے والد جوان لوئس ایک گلو کار ہیں
مقابلے میں شریک بھارت کی حسینہ پچھلے کچھ برسوں کی طرح اس بار مقابلے کے ججوں کو متاثر نہ کر سکیں نکیتا آنند نامی یہ ماڈل کوئی قابل ذکر پوزیشن حاصل نہ کر سکیں
بش مشرف سے خوش
امریکی صدر بش نے پاکستان کے لئے تین ارب ڈالر کے امدادی پیکیج کا وعدہ کیا ہے
یہ بات انہوں نے پاکستانی صدر جنرل پرویز مشرف کے ساتھ منگل کو صحافیوں سے مشترکہ گفتگو کرتے ہوئے کہی گفتگو کیمپ ڈیوڈ میں کی گئی جہاں دونوں رہنماوں میں بات چیت جاری ہے
صدر بش نے دہشت ماحول بہت دوستانہ تھا گردی کے خلاف امریکی جنگ میں جنرل مشرف کی حمایت اور القاعدہ تنظیم کو ختم کرنے کی کوششوں میں مدد کے لئے خاص طور پر شکریہ ادا کیا
جنرل مشرف نے اس سلسلے میں فاٹا کے خصوصی مقام کو واضح کرنے کی کوشش کی اور کہا کہ ایک صدی میں پہلی مرتبہ ایسا ہوا ہے کہ فوج اس علاقے میں داخل ہوئی ہے اور اب وہ القاعدہ کے اراکین کو ڈھونڈ نکلالیں گے
دونوں رہنماوں سے ایک صحافی سے پوچھا کہ امدادی پیکیج کا کچھ حصہ جمہوریت کو مضبوط بنانے والے پروگراموں کے لئے ہے لیکن جنرل مشرف تو شاید اسمبلی توڑنے کا سوچ رہے تھے اس کے جواب میں جنرل مشرف نے کہا کہ وہ جمہویت کے حق میں ہیں لیکن وہ ایک پائیدار جمہوریت چاہتے ہیں بقول جنرل مشرف ہم اس سلسلے میں بہت کام کر رہے ہیں اس سے پہلے ملک میں ناقص جمہوریت رہی ہے لیکن ہم چاہتے ہیں کہ اب ایسا نظام قائم ہو جو کبھی پٹریوں سے نہ اترے
ایک صحافی نے صدر بش سے پوچھا کہ بھارتی نائب وزیر اعظم کے حالیہ امریکی دورے کے وقت اطلاعات تھیں کہ انہوں نے امریکہ سے یقین دہانی لی ہے کہ وہ پاکستان کو ایف 16 جنگی طیارے نہیں فروخت کرے گا اور اب اس سلسلے میں کیا ہوگا صدر بش نے کہا کے تین ارب ڈالر کے امدادی پیکیج کا نصف حصہ دفاعی اخراجات کے لئے ہے تاہم ایف سولہ طیارے اس امدادی پیکیج کا حصہ نہیں ہیں
صحافیوں کے ساتھ اس گفتگو میں دونوں رہنماؤں کا انداز بہت دوستانہ اور خوشگوار تھا جنرل مشرف نے صدر بش کے کیمپ ڈیوڈ آنے کی دعوت کا شکریہ ادا کیا اور انہیں اور مِسز بش کو پاکستان آنے کی دعوت دی
قیدی کے دربار میں
تحریر امداد علی سومرو لاہور
وہ گزشتہ سات برسوں سے جیل میں ہے اس دوران ملک میں دو حکومتیں تبدیل ہو چکی ہیں اور تیسری حکومت کے قیام کو بھی سات ماہ سے زائد عرصہ ہو چکا ہے
اس کے خلاف مقدمات بنانے والے حکمران خود بھی ایسے ہی الزامات کی بنیاد پر برطرف کئے گئے جیل بھیجے گئے اور رہا بھی ہوگئے کچھ ملک سے باہر چلے گئے اور چند اب دوبارہ اسمبلیوں میں پہنچ گئے ہیں لیکن آصف زرداری ابھی تک قید میں ہے
سات اگست انیس سو نوے کو بینظیر بھٹو کی پہلی حکومت کی برطرفی سے لے کر میرظفراللہ جمالی کی حکومت تک ہر حکمران نے آصف زرداری کو اندر ہی رکھا اور وہ اس وقت تک اندر ہی رہا ہے جب تک پیپلزپارٹی کی حکومت قائم نہیں ہوئی آج تک یہ روایت برقرار ہے
آصف زرداری کے مقدمات کے حقائق کیا ہیں اس سے ہٹ کر جب ایک قیدی کی حیثیت میں اس کا مشاہدہ کیا جائے تو سات برسوں سے کبھی کراچی کبھی حیدر آباد کبھی اٹک قلعہ راولپنڈی تو کبھی کوٹ لکھپت جیل لاہور میں پیشیاں بھگتنے کے باوجود وہ تھکا نہیں اور آج بھی اس کے جذبے جوان نظرآتے ہیں چھ نومبر انیس سو چھیانوے کو جب وہ گورنر ہاؤس سے گرفتار کیا گیا تب اس کے بال سیاہ تھے لیکن اب تو اس کی مونچھوں کے بال بھی سفید ہو گئے ہیں اور سرکے بال بھی پورے نہیں رہے جوانی نے اس کو شاید الوادع کہہ دیا ہے لیکن اس نے جوانی کو نہیں
ایک بات تو واضع ہے کہ لوگ ایک ایسے قیدی سے ملنے آتے ہیں جس کا ایک راستہ جیل اور دوسرا وزیراعظم ہاؤس کی طرف جاتا ہے اس لئے اس سے ملنے والوں کے لئے یہ تاثر بھی قائم کیا جاتا ہے کہ وہ اپنا مستقبل روشن کرنے کے لئے ایسا کچھ کر رہے ہیں
ممکن ہے پیپلزپارٹی سے منسلک یا دوسرے سیاسی لوگ اسی نیت کے ساتھ آصف زرداری سے ملنے آتے ہوں لیکن اس قیدی سے ملنے والوں کی اکثریت تو ایسے سائلوں کی ہوتی ہے جو بی ایم ڈبلیو سے لیکر سوزوکی ایلٹو پر سوار ہو کر آتے ہیں اور بظاہر ان کا سیاست سے کوئی تعلق نہیں ہوتا پیدل آنے والے غریب جیالوں کی تعداد بھی کم نہیں ہوتی
وہ سب اس کے سامنے اپنا مدعا بیان کرتے ہیں اور اپنے مسائل حل ہونے کی امیدیں لیکر وہاں سے رخصت چاہتے ہیں آصف زرداری نام کے اس قیدی سے ملاقات کے لئے آنے والوں کے ہاتھوں میں اس طرح درخواستیں ہوتی ہیں گویا کہ وہ ملک کی کسی اعلٰی شخصیت سے ملنے آئے ہوئے ہوں
منشیات کیس کی سماعت کے لئے ڈسٹرکٹ اینڈ سیشن جج کی عدالت ایک چھوٹے سے کمرے میں لگتی ہے لیکن آصف زرداری کی کھلی کچہری ڈپٹی سپریٹینڈنٹ جیل کے دفتر کے باہر برآمدے میں لگتی ہے جہاں آصف زرداری درمیان میں رکھی ہوئی بڑی گھومنے والی کرسی پر بیٹھ کر ملاقات کے لئے آئے ہوئے لوگوں سے فرداً فرداً خالص سندھی انداز میں حال احوال پوچھتا ہے ان کے مسائل سنتا ہے اگر کوئی مسئلہ موقع پر حل ہونے والا ہوتا ہے تو وہیں پر احکامات جاری کرتا ہے اور اگر کسی کو کہلوانا ہوتا ہے تو وہاں موجود اپنے کسی ساتھی کو ہدایت کر دیتا ہے
آصف زرداری ایک لمحے کے لئے بھی قیدی نہیں دکھائی دیتا وہ کرسی پر بیٹھ کر پاؤں ہلاتا رہتا ہے اس کا ایک ہاتھ کرسی کے بازؤں پر ہوتا ہے اور دوسرے سے وہ اپنی مونچھوں کو تاؤ دیتا رہتا ہے ہنسنے والی بات پر دل کھول کر قہقہے لگاتا ہے اور سنجیدہ باتیں بہت غور سے سنتا ہے ملاقات کے لئے آنے والے سب لوگوں کی خدمت پر مامور اپنے ملازم کو بار بار ملاقاتیوں کی تواضع کرنے کے لئے ہدایات دیتا رہتا ہے
یہ سب دیکھنے کے بعد ہر کوئی یہ اندازہ لگانے پر مجبور ہو جاتا ہے کہ شاید اب آصف زرداری بہت جلد باہر آجائے گا لیکن گزشتہ پیشی پر یہ سارا منظر دیکھنے کے بعد جب بی بی سی اردو ڈاٹ کام کے لئے آصف زرداری سے اپنی رہائی کے متعلق پوچھا گیا تو انہوں نے ہنستے ہوئے جواب دیا کہ جب تک یہ حکومت ہے میں رہا نہیں ہو سکتا جب ان سے یہ پوچھا گیا کہ یہ حکومت کب تک ہے تو انہوں نے انتہائی سنجیدگی سے جواب دیا کہ صرف ایک سال یہ جواب دینے کے بعد وہ جب اٹھ کھڑا ہوا تو سب لوگ کھڑے ہوئے اور وہ شاہی انداز سے عدالت کی طرف چل پڑا جیسے کوئی قیدی نہیں ایک شہنشاہ دربار برخاست کر کے جارہا ہو
سعودی عرب کے سائل
تیل کی دولت سے مالا مال سعودی عرب جس کی سالانہ فی کس اوسط آمدنی آٹھ ہزار ڈالر سے زائد ہے وہاں بھی بھیک مانگنے والوں کی کمی نہیں اور یہ مسئلہ ایک معاشرتی لعنت کی سی شکل اختیار کرتا جا رہا ہے
بلند و بالا عمارتیں روشن لمبی سڑکیں نئے سے نئے ماڈل کی نت نئی گاڑیاں اور وسیع و عریض شاپنگ مال والے اس ملک میں جہاں ایک طرف دولت کی بہتات ہے تو دوسری طرف غربت بھی منہ کھولے ہر جگہ نظر آتی ہے اور اسے دیکھنے کے لئے صرف آنکھیں کھلی رکھنے کی ضرورت ہے
غربت کا یہ عفریت اب اتنا پھیل چکا ہے کہ سعودی ولی
عہد شہزادہ عبداللہ نے گزشتہ دنوں دارالحکومت ریاض کے اس علاقہ کا بغیر بتائے ہوئے دورہ کیا جہاں غریب سعودی شہری رہتے ہیں اس کے بعد ان کا کہنا تھا کہ سعودی عرب جیسے ملک میں غربت ایک حقیقت ہے جس کا مداوا ضروری ہے وگرنہ معاشرہ شکست و ریخت کا شکار ہو جائے گا
آج سے بارہ چودہ سال پہلے غربت کا شکار بھکاری ہر جگہ نظر نہیں آتے تھے ماسوائے مسجدوں کے جہاں اکثر نماز جمعہ کے بعد برقعہ پوش خواتین نمازیوں کی راہ تکتی تھیں اب یہ صورت حال بدل رہی ہے لگتا ہے جیسے جیسے معاشرے میں غربت بڑھ رہی ہے ویسے ویسے بھیک مانگنے والوں کی تعداد میں اضافہ ہو رہا ہے
اب تو اکثر سگنلز پر بھیک مانگنے والے پائے جاتے ہیں جن میں بچے بچیاں اور مرد و زن کی کوئی تخصیص نہیں چند دن نظر آنے کے بعد حکومتی کارندے انہیں لے جاکر مختلف خیراتی اداروں کے حوالے کر دیتے ہیں ایک عمر رسیدہ بزرگ جو گزشتہ ڈیڑھ ماہ سے الخبر میں شارع ظہران پر میکڈونالڈ کے قریب سگنل کے پاس ہر گاڑی والے سے بھیک مانگتا تھا جہاں سے میں ہر روز گزرتا ہوں ان دنوں غائب ہے
ان اشاروں پر بھیک مانگنے والے اکثر سعودی شہری ہوتے
ہیں حال ہی میں شائع ہونے والی ایک رپورٹ کے مطابق شہر ریاض میں پائے جانے والے بھکاری بچوں میں انسٹھ فیصد سعودی شہری ہیں اور ان میں نصف سے زائد لڑکیاں ہیں
ریاض کی امام محمد ابن سعود یونیورسٹی کے ڈاکٹر عبداللہ الیسوسف کے مطابق جنہوں نے حال ہی میں شائع ہونے والی یہ رپورٹ مرتب کی تھی اکثر بھکاری بچوں کے والدین غیر تعلیم یافتہ تھے اور ان میں سے ساٹھ فیصد بچوں کے والدین نے دوسری عورتوں سے شادی کی ہوئی تھی اور یہ کہ ان میں نوے فیصد سے زائد حکومت کے فراہم کردہ مکانات میں رہائش پذیر تھے
لیکن مملکت میں بھیک مانگنے والوں کی ایک بڑی تعداد بیرون ملک سے بھی آتی ہے اور یہ ایک بڑا کاروبار ہے اخباری اطلاعات کے مطابق بعض ملکوں سے جن میں پاک و ہند شامل ہیں بعض گروہ بھکاریوں کی ایک بڑی تعداد لے کر سعودی عرب آتے ہیں اور یہ کہ یہاں بھیک مانگنا باضابطہ ایک پیشہ اور کاروبار کی شکل اختیار کرتا جا رہا ہے
اکثر یہ گروہ رمضان کے مہینہ میں ملک میں داخل ہوتےہیں جب لوگوں پر مذہب غالب ہوتا ہے اور وہ زیادہ سے زیادہ صدقہ اور خیرات کرنے کو مستوجب مانتے ہیں
اور حق تو یہ ہے کہ بھکاریوں کے ان گروہوں نے اپنے پیشہ کے لئے کسی بھی جگہ کو نہیں بخشا حرم اور مدینہ منورہ میں جگہ جگہ ایسے لوگ ٹکراتے ہیں جن کے پاس اپنی اپنی کہانی ہے اور جس کا اختتام بالاخر اس پر ہوتا ہے کہ اگر ہو سکے تو مالی امداد کر دیں
اب اگر کوئی شخص آپ سے یہ سوال حطیم میں یا روضہ مبارک میں کرے تو آپ کا ہاتھ اسے خوش بختی جان کر جیب کی طرف جائے گا پر خبریں یہ کہتی ہیں کہ یہ سب بھیک مانگنے والے سنڈیکیٹ کا حصہ ہیں اور حصول زر کے لئے یہ ان جگہوں کے تقدس کو پامال کرنے سے بھی نہیں چوکتے
بہرحال ایک ایسے ملک میں جہاں بظاہر دولت کی ریل پیل نظر آتی ہے بھکاریوں کی بڑی تعداد ایک سوالیہ نشان ہے
ماہرین معاشیات سعودی شہریوں میں بڑھتی ہوئی غربت کو دیکھتے ہوئے اکثر یہ کہتے ہیں کہ یہاں مسئلہ تشکیل زر کا نہیں تقسیم زر کا ہے
05 2003 16 15 21 15
ٹور دی فرانس کے سوسال
سنیچر کے روز سے پیرس میں سائیکل ریس ٹور دی فرانس تاریخی مقام ایفل ٹاور سے شروع ہوئی جس میں تقریباً دو ہزار سائیکل سوار شریک ہوئے یہ ایک سوویں ریس ہے
یہ لوگ تین ہفتے کے دوران فرانس کے گرد تقریباً تین ہزار کلومیٹر کا فاصلہ طے کریں گے
اس ریس میں لوگوں کی نظریں امریکہ کے لانس آمسٹرانگ پر ہونگی
سائیکل ریس ٹور دی فرانس سو سال قبل شروع ہوا تھا لیکن پہلی اور دوسری جنگ عظیم کے دوران یہ مقابلہ نہیں ہوسکا سنیچر کے روز سے شروع ہونے والی یہ ریس ٹور دی فرانس کی 90 ویں ریس ہے
لانس آمسٹرانگ انیس سو ننانوے میں کینسر جیسے موذی مرض سے صحتیاب ہوئے تھے اور جب سے وہ مسلسل اس ریس میں کامیابی حاصل کرتے چلے آرہے ہیں
اگر آرمسٹرانگ اس سال بھی یہ ریس جیت جاتے ہیں تو وہ دنیا کے پانچویں سائیکلسٹ ہونگے جو پانچ مرتبہ یہ اعزاز حاصل کریں گے اس سے پہلے یہ اعزاز چار سائیکلسٹ کے حصے میں آچکا ہے
تین ہفتوں تک جاری رہنے والی اس ریس میں ایک سو اٹھانوے سائیکل سوار دو ہزار ایک سو میل تک کا فاصلہ طے کریں گے لاکھوں کی تعداد میں تماشائیوں کی آمد متوقع ہے
چار مرتبہ یہ اعزاز حاصل کرنے والے آرمسٹرانگ نے کہا کہ یہ ریس ہمارے کھیل میں ایک مینار کی طرح ہے اور اس میں ہمیں بہت زیادہ محنت اور جدوجہد کرنی پڑتی ہے
انہوں نے کہا کہ میں پہلے جیسا نوجوان اور طاقتور نہیں رہا اس کھیل میں اب بہت سے نوجوان اپنے عروج پر ہیں
انہوں نے مزید کہا کہ میری خواہش ہے کہ میں جب مقابلے کہ لئے آؤں تو وہاں موجود ہر کوئی یہ کہے کہ یہ نہیں جیت سکتا اس طرح زیادہ جوش و جذبہ کے ساتھ مقابلہ ہوتا ہے
آرمسٹرانگ کا کہنا ہے کہ میں حقیقت کی دنیا میں رہنے کا عادی ہوں مجھے پتہ ہے کہ اس مقابلے میں کوئی بھی اور کبھی بھی جیت سکتا ہے
ٹور دی فرانس ریس پیرس میں ستائیس جولائی کو ختم ہوگی
پاک کوریاجوہری معاہدہ
شمالی کوریا کو چھوڑ کر جنوبی کوریا میں پناہ لینے والے وانگ یانگ ژوپ نے دعویٰ کیا ہے کہ انہیں سن انیس سو چھیانوے میں بتایا گیا کہ شمالی کوریا پہلے ہی جوہری ہتھیار حاصل کر چکا ہے
وانگ یانگ ژوپ نے جو شمالی کوریا کے رہنما کم ژونگ ال کے اتالیق رہ چکے ہیں یہ بھی دعویٰ کیا ہے کہ اسی سال شمالی کوریا نے پاکستان کے ساتھ جوہری اسلحہ کی تیاری کے سلسلے میں یورینیم کی افزودگی میں مدد حاصل کرنے کے لئے ایک معاہدہ کیا تھا
سن انیس سو ستانوے میں شمالی کوریا سے فرار کے بعد سے یہ پہلا موقع ہے کہ مسٹر وانگ یانگ ژوپ نے کوئی بیان دیا ہے
بی بی سی آن لائن کی ایک رپورٹ کے مطابق مسٹر وانگ کے اس بیان سے امریکی خفیہ اداروں کی ان رپورٹوں کو تقویت ملے گی جن میں کہا گیا تھا کہ شمالی کوریا نے سن انیس سو چورانوے میں اپنا جوہری پروگرام منجمد کرنے سے پہلے تھوڑی تعداد میں جوہری ہتھیار تیار کر لئے تھے
مسٹر وانگ نے سیول میں ایک پارلیمانی فورم کو بتایا کہ انہوں نے خود کم ژونگ ال اور ژن بائیونگ ہو سمیت کئی دیگر افراد سے سنا کہ شمالی کوریا جوہری ہتھیار تیار کر چکا ہے
ان کے مطابق ژن بائیونگ ہو حزب اقتدار کورین ورکرز پارٹی کی مرکزی کمیٹی کے سیکریٹری اور جوہری ہتھیاروں کے پروگرام کے انچارج تھے
مسٹر وانگ کا کہنا ہے کہ ضرورت اس امر کی ہے کہ شمالی کوریا کو غیر مسلح کیا جائے تاہم انہوں نے یہ بھی واضح کیا کہ شمالی کوریا پر روایتی حملہ تقریباً ناممکن ہے
مسٹر وانگ کےمطابق شمالی کوریا میں حکومت نے وسیع تباہی کے ہتھیاروں کا بہت بڑا ذخیرہ اکٹھا کر رکھا ہے اور پورے ملک کو ایک قلعہ میں تبدیل کر دیا ہے
بی بی سی آن لائن کی رپورٹ کے مطابق مسٹر وانگ کے بیان میں پاکستان کا ذکر وہاں کی حکومت کے لئے شرمندگی کا باعث ہوسکتا ہے
تاہم امریکہ نے اس سال کے اوائل میں کہا تھا کہ اسے اب شمالی کوریا اور پاکستان کے مابین جوہری ہتھیاروں کی تیاری میں تعاون کے بارے میں سامنے آنے والی خبروں سے کوئی تشویش نہیں ہے
امریکہ کے وزیر خارجہ کولن پاول کے مطابق پاکستانی صدر پرویز مشرف نے انہیں یقین دہانی کرائی ہے کہ اب پاکستان اور کوریا کے مابین اس طرح کا کوئی رابطہ نہیں ہے جس طرح کے رابطے کا اخباری خبروں میں ذکر کیا گیا ہے
کوئٹہ چوالیس ہلاک
صوبۂ بلوچستان کے دارالحکومت کوئٹہ میں نامعلوم افراد نے ہزارہ برادری کی ایک امام بارگاہ پر فائرنگ کرکے کم سے کم چوالیس افراد کو ہلاک کر دیا ہے
اس وقت صورت حال غیر واضح ہے کیونکہ زخمیوں اور مرنے والوں کو شہر کے مختلف اسپتالوں میں لے جایا گیا ہے تاہم ایدھی ایمبیولینس کے ذرائع کا کہنا ہے کہ انہوں نے چوالیس لاشیں اٹھائی ہیں جبکہ کوئٹہ میں شیعہ کانفرنس نامی تنظیم کے ایک عہدہ دار نے بی بی سی کے نامہ نگار کو بتایا ہے کہ مرنے والوں کی تعداد چوالیس ہے جبکہ پچاس افراد زخمی ہوئے ہیں
پاکستان کے وزیر اطلاعات شیخ رشید نے بی بی سی سے گفتگو کرتے ہوئے تعداد اکتیس بتائی تھی تاہم ان کا کہنا تھا کہ تعداد میں مزید اضافہ ہو سکتا ہے
پاکستان کے صدر جنرل پرویز مشرف نے واقعہ پر افسوس کا اظہار کیا اور کہا کہ ملزموں کے خلاف سخت کارروائی کی جائے گی تاہم انہوں نے کہا کہ ابھی حملہ آوروں کی نشاندہی نہیں کی جا سکی
حملے میں زخمی ہونے والے ساٹھ سالہ علی خان نے خبر رساں ایجنسی رائٹرز کو بتایا کہ ہم نماز پڑھ رہے تھے جب میں نے دھماکے کی آواز سنی اور اس کے بعد میں نے لوگوں کے چیتھڑے اڑتے ہوئے دیکھے
کوئٹہ میں بی بی سی کے نمائندے کے مطابق واقعہ کی خبر پھیلتے ہی شہر کے کچھ حصوں میں فسادات شروع ہو گئے جس کے دوران دکانوں کو نذر آتش کیا گیا جس کے بعد شہر میں کرفیو نافذ کر دیا گیا ہے تعلیمی ادارے غیر معینہ مدت کے لئے بند کر دیئے گئے ہیں
کوئٹہ میں تاجر برادری نے دو دن کی ہڑتال کرنے اور یوم سوگ منانے کا اعلان کیا ہے ہلاک شدگان کی تدفین سنیچر کے روز ہوگی
جڑواں بہنیں انتقال کرگئیں
سر سے جڑی دوسری ایرانی جڑواں بہن کا بھی آپریشن کے دوران انتقال ہو گیا ہے
سنگاپور کے ریفلز ہسپتال میں ہونے والا یہ آپریشن دونوں بہنوں کے سر علیحدہ کرنے کے لیے کیا جا رہا تھا لیکن بہتّر گھنٹے کا طویل آپریشن دونوں کے لیےجان لیوا ثابت ہوا
ہسپتال کے ترجمان ڈاکٹر پریم کمار نے بتایا کہ آپریشن کے دوران دونوں بہنوں کا بہت زیادہ خون بہہ گیا جس کے سبب ان کی حالت تشویشناک ہو گئی تھی
اس آپریشن میں اٹھائیس ڈاکٹر اور سو طبی معاون شامل تھے
سر علیحدہ کرنے کا مرحلہ آپریشن شروع ہونے کے تریپن گھنٹے بعد آیا ڈاکٹروں کو بہنوں کے دماغ علیحدہ کرنے میں اکیس گھنٹے لگے انتیس سالہ بہنوں کے دماغ اس طرح سے جڑے ہوئے تھے کہ ڈاکٹروں کو بہت مشکل ہوئی
آپریشن سے پہلے جڑواں بہنوں کو بتایا گیا تھا کہ ان کے آپریشن میں زندہ بچنے کے امکانات صرف پچاس فیصد ہیں لیکن دونوں نے کہا تھا کہ وہ پھر بھی آپریشن کرانا چاہتی تھیں
لادن اور لالہ نے قانون کی تعلیم حاصل کی تھی اور وہ ایران میں اپنی ہمت کی وجہ سے مقبول تھیں
ایرانی حکومت کے ترجمان عبد اللہ رامزانزادہ نے کہا کہ ان کے انتقال پر پورا ملک سوگوار ہے
انٹرنیٹ پیار ویار
تحریر مصدق سانول
اس کا نام لورا ہے اس کی عمر بیالیس سال ہے وہ گوری ہے طلاق یافتہ ہے کتنی شادیوں سے یہ اس لئے نہیں بتایاگیا کہ اس نے اپنا پروفائل بنانے کےلئے جو فارم بھرا اس میں ایسا کوئی سوال پوچھا ہی نہیں گیا اس کی آنکھوں کا رنگ سلیٹی ہے اس کے بال گہرے بھورے ہیں اس کا قد پانچ فٹ چار انچ ہے اور جسم پر کچھ پاؤنڈ زیادہ ہوگئے ہیں وہ اپنے آپ کو اوسط نظر آنے والی عورت سمجھتی ہے
اور بہت سے سوالوں کے بارے میں اس نے کہا ہے کہ وہ ان کا جواب بعد میں دے گی یعنی ویب سائٹ پر یہ معلومات فراہم کرنے کی بجائے دلچسپی رکھنے والے کو بقلم خود
سوال اسے کس طرح کے مرد کی تلاش ہے
جواب مخلص حساس محبت کرنے والا سچا اس کی آمدنی چوبیس ہزار پاؤنڈ سے زیادہ ہو قد پانچ فٹ نو انچ سے لیکر آٹھ فٹ تک کچھ بھی ہوسکتا ہے تمباکو نوشی اور شراب نوشی کبھی کبھار کرتا ہو نسل کوئی بھی ہو سکتی ہے گورا لاطینی کالا عرب ایشیائی حتیٰ کہ ہندی اور اردو جی ہاں لیکن کم از کم انہیں ہمارے اختلافات کا تو پتہ ہے
باقی کچھ پوچھنا ہو تو آپ لورا کو ای میل کر لیجئے
اگر آپ بھی اپنا پروفائل اس ویب سائٹ پر دیکھنا چاہیں اور بتانا چاہیں کہ آپ کس طرح کی عورت کی تلاش میں ہیں جو ابھی تک آپ سے اس لئے رابطہ نہیں کر سکی کہ آپ کا کہیں کوئی پروفائل ہی موجود نہ تھا تو اب آپ ایسا کرسکتے ہیں سونے پر سہاگہ یہ کام آپ مفت میں کر سکتے ہیں بلکہ اس کے بعد آپ ایک خاص تعداد سے زیادہ عورتوں کے پروفائل بھی دیکھ سکتے ہیں
فحاشی کی سائٹس کے بعدیہ انٹرنیٹ کی دنیا کا سب سے کامیاب کاروبار ہے
سماج جو بہت سے قدیم ادب اور ہماری بیشتر فلموں میں ایک دیوار کی حیثیت رکھتا تھا اب صرف ایک فرد میں بدل کر رہ گیا ہے جوکہ لورا کا سابق خاوند ہو سکتا ہے حالیہ بوائے فرینڈ یا شوہر بھی ہو سکتا ہے جس کے بارے میں اس نے ویب سائٹ پر نہیں بتایا لیکن جس سے بےوفائی کے وہ اندر اندر خواب دیکھتی ہے یا اگر لورا کی جگہ کوئی سلمیٰ یا لبنیٰ ہو تو اس کا بھائی اور باپ بھی ہوسکتا ہے لیکن پورا معاشرہ نہیں کیونکہ کم از کم اس ویب سائٹ کو چلانے والی کارپوریشن آپ کے ساتھ ہے
ایسی ویب سائٹس ہزاروں کی تعداد میں ہیں اور بہت ساری دوسری ویب سائٹس نے بھی محبت کرنے والوں کو ملانے کا کام شروع کردیا ہے کیونکہ اپنے اصل کام سے وہ منافع کمانے میں ناکام ہیں
اس کی مثال شادی ڈاٹ کام ہے جو جنوبی ایشیائی اور خاص طور پر ہندوستانی محبت ڈھونڈنے والوں میں سب سے زیادہ مقبول ویب سائٹ ہے
برطانیہ میں اس طرح کی ایک آن لائن ڈیٹنگ کمپنی میچ ڈاٹ کام کے ممبران کی تعداد ایک لاکھ پچاس ہزار سے زیادہ ہے ہزاروں کی تعداد میں چاہنے والے اب ایک دوسرے سے مل رہے ہیں کئی شادیوں کی خبریں چھپی ہیں جن کے پرانے ہونے کی خبر اب تک نہیں آئی
پھر ایسا بھی ہوا ہے کہ چھ چھ عورتیں ایک ہی آدمی کی محبت میں گرفتار ہوئیں فرق صرف اتنا تھا کہ ان سب کو ایک دوسرے کے وجود کا علم ہی نہ تھا اور محبوب سب کو فریب دینے میں کامیاب رہا یعنی آخر میں نہ کوئی بندہ رہا نہ بندہ نواز
تاہم خواہ انٹرنیٹ ہماری زندگیوں میں ہو یا نہ ہو ہر معاشرے اور اس میں لوگوں کوملنے والی آزادی کا اس بات سے گہرا تعلق ہے کہ وہاں محبت کے کاروبار کی نوعیت کیا ہے اور ریاست اسے کس طرح کا تحفظ فراہم کرتی ہے
پاکستانی لڑکوں کی دنیا بھر کے دوسرے ممالک میں اس طرح کی ویب سائٹس کے ذریعے جان پہچان اور پھر عشق اور شادیوں کے قصے عام رہے ہیں بھارت میں روز نئی میٹریمونیئل سائٹس کا اجرا ہوتا ہے اور جہاں اب تک کئی سائبر جوڑے شادی کے حقیقی بندھن میں بندھ چکے ہیں وہاں کئی لڑکے لڑکی بن کر لوگوں سے پیسے بھی بٹور چکے ہیں
گو غریب اور تیسری دنیا کے ممالک میں رہنے والوں کے لئے انٹرنیٹ ایک زیادہ خوبصورت دنیا کا دروازہ ہے جس سے گزر کر وہ ایک جہان نو میں پہنچ سکتے ہیں جہاں بہت سی آزادیوں کی پریاں بانہیں پھیلائے ان کی منتظر ہیں لیکن پریوں کی اسی جنت میں یہ دراصل ایک کاروبار ہے جس کا سب سے بڑا مقصد منافع ہے دوسروں کی محبتوں سے منافع کمانا
عجائب گھر عجیب چوری
تحریر علی سلمان لاہور
ہرن کی چودہ سو سال پرانی کھال کے دو اوراق جن کے بارے میں روایت ہے کہ ان پر لکھی گئی قرآنی آیات حضرت امام حسین نے تحریر کی تھیں ان دنوں لاہور میں سی آئی اے کوتوالی میں پڑے ہیں اور انہیں مال مقدمہ قرار دیا گیا ہے
پولیس نے یہ قیمتی اوراق دیگر اسلامی مقدس نوادرات کے ساتھ مبینہ طور پر ایک ایرانی ڈاکٹر سے برآمد کیئے
ان دونوں اوراق کی اہم ترین بات ان کی حضرت امام حسین سے نسبت تو ہے ہی اس کے علاوہ وہ فن خطاطی کا بھی ایک بہترین نمونہ ہیں یہ دونوں اوراق دو سال قبل لاہور کے عجائب گھر سے چوری ہوگئے تھے ان اوراق کے ہمراہ اسلامی تاریخ سے متعلق چند اور نوادرات بھی چوری ہوگئی تھیں مقامی پولیس نے مقدمہ تو درج کر لیا تھا لیکن دو سال تک ملزموں کا کوئی سراغ نہ مل سکا
چند ماہ قبل ایک شخص خود ہی مذکورہ اوراق لیکر عجائب گھر پہنچ گیا وہ ان کے اصلی ہونے کی تصدیق چاہتا تھا عجائب گھرکی انتظامیہ نے نوادرات پہچان کر اسے فوراً پولیس کے حوالے کردیا تفتیش کے دوران ا س شخص نے کہا کہ اسے ہرگز اس بات کا علم نہ تھا کہ یہ چوری کے ہیں ورنہ وہ انہیں لیکر یہاں تک آتا ہی کیوں
بہرحال پولیس نے تفتیش جاری رکھی اور آخر کار تفتیش مختلف جگہوں سے ہوتی ہوئی ایک ایرانی ڈاکٹر تک جا پہنچی
یہ ڈاکٹر ایک بے حد پراسرار شخصیت کا حامل ہیں
پولیس کی تفتیش کے مطابق ڈاکٹر دراویش ایران میں فوج کی دو سالہ لازمی سروس پوری کرنے کے بعد انیس سو چھیاسی میں پاکستان آگئے تھے انہوں نے پنجاب کے سب سے اعلیٰ میڈیکل کالج کنگ ایڈورڈ سے نہ صرف ایم بی بی ایس کیا بلکہ سرجری میں اسپیشلائزیشن بھی کیا
پولیس کے مطابق ڈاکٹر نے چند روز عجائب گھر کا دورہ کیا اور تمام معمولات کا جائزہ لینے کے بعد ایک شام تین اشیاء یعنی ایک پینسل ٹارچ ایک پیچ کس اور ایک چپکانے والی ٹیپ کا رول لیکر شام کے وقت عجائب گھر میں داخل ہوگئے جب عجائب گھر بند ہونے کا وقت آیا تو یہ مبینہ طور پر ایک بڑی الماری کے پیچھے چھپ کر بیٹھ گئے رات کا اندھیرا ہونے کے بعد انہوں نے پیچ کس پھنسا کر ایک ایک کر کے مختلف شوکیس کھولے اور اپنی مرضی کے نوادرات اپنے جسم کے ساتھ ایک ٹیپ سے چپکا لیے اس دوران انہوں نے جتنی بھی مقدس کتب چوری کیے ان کے درمیان کے صفحات پھاڑ کر دو دو صفحات واپس اپنی جگہ پر رکھ دیئے شوکیس لکڑی کی لچک کے باعث پیچ کس اڑانے سے کھلے تھے اور دوبارہ بند بھی ہوگئے صبح جب عجائب گھر کھلا تو وہ خاموشی سے الماری کے عقب سے نکل کر سیر کے لیے آنے والوں میں شامل ہوگئے اور کچھ دیر عجائب گھر میں ٹہلنے کے بعد باہر نکل گئے
شوکیس بند ہونے کے باعث یہ شبہ ہوا تھاکہ یہ سب چابی سے کھلے تھے اسی وجہ سے عجائب گھر کے ملازم بھی زیادہ شک کی زد میں آئے تھے اور کسی بیرونی چورکی طرف کسی کا دھیان بھی نہیں گیا
چوری کی واردات کی حد تک تو ڈاکٹر دراویش پوری طرح کامیاب رہے اب اگلا مرحلہ ان نوادرات کو فروخت کرنا تھا اور یہیں وہ مار کھا گئے انہوں نے خسرو کی ایک مثنوی میں سے آٹھ ایسے صفحات جدا کیے جن میں سونے کے پانی سے خطاطی کی گئی تھی یہ مثنوی انہوں نے بیس ہزار میں فروخت کی جب کہ آٹھوں تصاویر بیس ہزار فی کس کے لحاظ سے فروخت کر دیں
پولیس کے مطابق ان کا خیال تھا کہ انہیں اس کی صحیح قیمت نہیں مل پائی لیکن وہ ہرن کی کھال پر لکھی ان قرآنی آیات کی اچھی قیمت چاہتے تھے جو حضرت امام حسین کی نسبت کی وجہ سے بیش قیمت ہیں انہوں نے یہ اوراق اپنے ایک دوست کو دیئے یہ کوئی آسانی سے فروخت ہونی والی چیز نہ تھی ایک ہاتھ سے دوسرے ہاتھ ہوتے ہوئے یہ دونوں اوراق دوبارہ فروخت ہونے کے لیے عجـائب گھر پہنچ گئے اور یوں انکی چوری پکڑی گئی
عجائب گھر کے معطل شدہ آٹھوں بے گناہ ملازمین بحال کر دیئے گئے ہیں اور ڈاکٹر دراویش ریمانڈ کے بعد عدالتی تحویل میں جیل بھجوا دیئے گئے ہیں
ڈی ایس پی سی آئی اے کوتوالی عمر ورک نے بتایا کہ ملزم انتہائی چالاک ہے اور اس نے دوران تفتیش کئی پینترے بدلے اور تفتیش الجھانے کے لیے کئی لوگوں کے نام بھی لیے جو بعد میں بےگناہ نکلے
ان سے پولیس نے امام حسین کے ہاتھ سے لکھے جانے سے منسوب ان دو نادر قرآنی صفحات کے علاوہ مسلمانوں کی مقدس کتاب قرآن پاک کا ایک قدیم نسخہ قرآنی آیات پر ہی مبنی کتاب حمائل شریف اور ایک مثنوی شیریں خسرو برآمد کر لی ہیں
یہاں یہ امر بڑا دلچسپ ہے کہ پولیس اہلکاروں کو یہ تو علم ہے کہ یہ نوادرات مقدس ہیں لیکن اس بات کا علم نہیں کہ یہ کیوں قیمتی ہیں ایک تفتیشی افسر کا کہنا تھا کہ یہ تصاویر سونے کے پانی سے بنائی گئی ہیں اور سونے کا پا نی کوئی سستی چیز تو نہیں ہے اس لیئے یہ قیمتی ہیں
بہر حال انہیں ان کے مقدس ہونے کا مکمل ادراک ہے اسی لیے یہ نودرات مال مقدمہ ہونے کے باوجود مال خانے میں نہیں رکھے گئے بلکہ متعلقہ ڈی ایس پی نے انہیں اپنے کمرے میں ایک شیشے والی الماری کے سب سےاوپر والے خانے میں رکھا ہے
مسلمان امتیازی سلوک میں اضافہ ہوا ہے
تحریر جین لِٹل
امریکی مسلمانوں کی ایک تنظیم کی جانب سے جاری کی جانے والی ایک رپورٹ میں کہا گیا ہے کہ گیارہ ستمبر کے حملوں کی وجہ سے امریکہ میں گزشتہ سال مسلمانوں کے خلاف امتیازی سلوک اور تشدد کے واقعات میں پندرہ فیصد اضافہ ہوا
کونسل آن امریکن اسلامِک ریلیشنز نے رپورٹ میں کہا ہے کہ سن دو ہزار دو کے دوران امریکہ میں مسلمانوں کے خلاف امتیازی سلوک اور تشدد کے کم سے کم چھ سو دو واقعات پیش آئے جو سن دو ہزار ایک کے مقابلے میں پندرہ فیصد زیادہ ہیں
کونسل کے ایک ترجمان نے کہا کہ پچھلے برسوں کے مقابلے میں گزشتہ سال اسکولوں دفتروں ہوائی اڈوں اور دیگر عوامی مقامات پر مسلمانوں کو پولیس اور حکومتی اداروں کی جانب سے خصوصی امتیاز کا سامنا رہا
رپورٹ میں مسلمانوں کے خلاف امتیازی سلوک کے لئے حکومت کی پالیسیوں کو ذمہ دار قرار دیا گیا ہے گیارہ ستمبر کے حملوں کے بعد امریکی محکمۂ انصاف نے عرب اور مسلم ملکوں کے سینکڑوں باشندوں سے پوچھ گچھ کی تھی
رپورٹ میں مسیحی بنیاد پرست رہنماؤں جیسے جیری فالویل پیٹ روبرٹسن اور فرینکلِن گراہم پر بھی مسلمانوں کے خلاف اشتعال انگریز تقاریر کرنے کا الزام لگایا گیا ہے
رپورٹ میں اس بات کی نشاندہی کی گئی ہے کہ حال ہی میں امریکی فضائی کمپنی ٹرانس اسٹیٹس ایئرلائنز کے خلاف نسلی امتیاز برتنے پر مقدمہ دائر کیا گیا ہے کیونکہ گیارہ ستمبر کے حملوں کے بعد اس نے ایک پائلٹ کو اس لئے نوکری سے نکال دیا تھا کہ وہ مسلمان تھا
کونسل آن امریکن اسلامِک ریلشنز امریکہ میں لگ بھگ ساٹھ لاکھ مسلمانوں کی نمائندہ تنظیم ہے جو مسلمانوں کے خلاف نسلی امتیاز کے واقعات کی نشاندہی کرتی ہے
پاکستان کے قبائلی سکھ
تحریر عمر آفریدی بی بی سی اردو ڈاٹ کام
پانچ سالہ گلجیت سنگھ خیبر ایجنسی کے دور افتادہ علاقے تیراہ کے ملک دین خیل باغ میں اپنے والد ہوتی سنگھ کی دکان پر اپنی بہن کے ساتھ کھیل کود میں مصروف تھا جب میں نے اسے دیکھ کر ست سری اکال کہا تو جواب میں اس نے سکھوں کے مکمل دعائیہ کلمات سنا دیئے
پھر اس نے یہ کہہ کر میری معلومات میں اضافہ کیا کہ ہمارا کلمہ ان سے الگ ہے اس کے ہاتھ میں سونف سپاری کی کچھ خالی پنّیاں تھیں جن پر اسامہ بن لادن کی تصویریں تھیں شاید کسی چھوٹے سرمایہ دار نے قبائلی علاقے میں اسامہ کی مقبولیت کا فائدہ اٹھانے کی خاطر اسے ایک کاروباری گرُ کے طور پر استعمال کیا تھا
میں نے گلجیت سے پوچھا کہ یہ کس کی تصویر ہے اس کا معصوم سا جواب تھا یہ تمھارے پیغمبر ہیں اس پر اس کی آٹھ سالہ بہن نے ڈانٹتے ہوئے کہا پیغمبر نہیں نیک آدمی ہیں
مجھے اندازہ نہیں ہو سکا یہ بات اسے اس کے بڑوں نے سمجھائی تھی یا پھر اس نے دوسرے مسلمان بچوں سے یہ سیکھا تھا تاہم قبائلی علاقے میں جس سے بھی میری بات ہوئی اس نے امریکہ سے نفرت اور طالبان اور اسامہ سے ہمدردی کا اظہار کیا یہ تو خیر ایک جملۂ معترضہ تھا
تیراہ میں عرصہ دراز سے سکھ آباد ہیں اور اس کا ثبوت ان کا لب لہجہ اور انداز نشست و برخاست ہے لیکن اپنی شناخت انہوں نے بہرحال قائم رکھی ہوئی ہے
تیس چالیس سال پہلے تک علاقے کی تجارت صرف انہی
لوگوں کے ہاتھ میں تھی شاید اسی پس منظر کی وجہ سے یہ لوگ سیٹھ کہلاتے ہیں مگر اب جس طرح بھارت میں سردار جی سکھوں کے لئے مخصوص ہے اسی طرح تیراہ میں سیٹھ سکھوں کے لئے مخصوص ہے
تیراہ میں کم سےکم چار اہم تجارتی مراکز ہیں جہاں ان لوگوں کی دکانیں ہیں اور آس پاس کے علاقوں میں آباد ہیں مجموعی طور پر یہاں دو ڈھائی سو خاندان آباد ہوں گے
ہوتی سنگھ کی یہاں باپ داد کے زمانے سے ایک دکان ہے ان کا کہنا تھا کہ پہلے کاروبار اچھا تھا لوگ اگرچہ غریب تھے مگر پھر بھی دیانت دار تھے اب ادھار لے کر لوگ ادا نہیں کرتے جب وہ اپنے نائک کفیل سے شکایت کرتے ہیں تو وہ بھی نہیں سنتا حالانکہ ایک سو روپے سالانہ کا جزیہ باقاعدگی سے وصول کرتا ہے قبائلی قانون کے مطابق کوئی غیر آدمی مقامی کفالت کے بغیر نہیں رہ سکتا
میں نے جب اپنے ایک مقامی دوست سے ہوتی سنگھ کی پریشانی کا ذکر کیا تو اس نے بتایا کہ دراصل چند سال پہلے ان کے خاندان کی کسی لڑکی نے مسلمان ہوکر ایک مقامی شخص سے شادی کر لی قبائلی رواج کے مطابق لڑکی کو والدین کی مرضی کے بغیر شادی کی اجازت نہیں اور عام طور پر ایسا کرنے والے لڑکے اور لڑکی کو گولی مار دی جاتی ہے جب سکھوں نے لڑکی کی واپسی کا مطالبہ کیا مقامی لوگوں نے یہ کہہ کر انکار کر دیا کہ لڑکی مسلمان ہو چکی ہے سکھ اسے اپنی بے عزتی سمجھتے ہیں وہ ناراض ہیں کہ قبائلیوں کا اپنے لئے قانون کچھ ہے اور دوسروں کے لئے کچھ اور
قبائلی معاشرے میں اس طرح کا تضاد کئی اور معاملات میں بھی موجود ہے
اس کے برعکس ماموزی سمہ بازار کے مان سنگھ وہاں خوش ہیں وہ اپنے بھائی اور دو بیٹوں کے ساتھ ملکر کریانہ کی دکان کرتے ہیں مان سنگھ نے کہا میں یہیں پیدا ہوا اور پلا بڑھا یہاں ہمارے چالیس پچاس گھرانے ہیں ہمیں کوئی تنگ نہیں کرتا
کئی دوسرے سکھوں نے بھی اطمینان کا اظہار کرتے ہوئے
کہا کہ وہ خوش ہیں ان کا کاروبار اچھا چل رہا ہے انہیں ہر طرح کا تحفظ اور مذہبی آزادی میسر ہے تاہم جب پاک بھارت تعلقات کشیدہ ہوجاتے ہیں تو انہیں پریشانی ہوتی ہے کیونکہ نہ تو وہ بھارت میں اپنے مقدس مقامات کی زیارت کو جا سکتے ہیں اور نہ ہی وہاں رہنے والے اپنے رشتہ داروں سے مل سکتے ہیں
تیراہ میں ان کی اپنی زمینیں ہیں گھروں کے اندر گوردوارے بنا رکھے ہیں عورتیں پردہ کرتی ہیں یہ لوگ گورمکھی پڑھتے ہیں اب اردو بھی سیکھنے لگے ہیں
البتہ انہیں اسلحہ رکھنے کی اجازت نہیں ہے اس کے علاوہ کم تعداد میں آباد ہندوؤں پر لازم ہے کہ وہ مقامی باشندوں سے امتیاز کی خاطر اپنی ٹوپی یا واسکٹ پر سرخ یا پیلے کپڑے کا فیتہ لگا کر چلیں
قبائل کی باہمی جنگوں میں ان سکھوں اور ہندوؤں کو کچھ نہیں کہا جاتا اور متعلقہ قبیلہ ان کی جان و مال کی حفاظت کا ذمہ دار ہوتا ہے
ہندوستان تقسیم ہوا مسلم ہندو فسادات ہوئے پاکستان اور ہندوستان کے درمیان جنگیں ہوئیں البتہ تیراہ میں رہنے والے سکھوں کو کبھی کوئی گزند نہیں پہنچائی گئی
پینتالیس منٹ ڈرامے کے اہم کردار
پینتالیس منٹ کے اندر وسیع تباہی کے ہتھیاروں کو نسب کرنے کی عراق کی صلاحیت کے الزام نے برطانیہ میں ایک سیاسی بحران پیدا کر دیا ہے یہ بحران جن کرداروں کے گرد گھوم رہا ہے انکا مختصر ذکر کچھ یوں ہے
ٹونی بلیئر
ٹونی بلیئر نے کہا ہے کہ ڈاکٹر کیلی کی موت کے باوجود وہ اپنی ذمہ داریاں ادا کرتے رہیں گے اور اس حوالے سے مستعفی ہونے کی مطلق کوئی ضرورت محسوس نہیں کرتے
انہوں نے اس سلسلے میں پارلیمان کا اجلاس بلائے جانے کے امکان کو مسترد کر دیا
الیسٹیئر کیمپبل
وزیرِ اعظم کے ڈائریکٹر اطلاعات جنہیں برطانیہ میں حقیقی نائب وزیر اعظم بھی کہا جاتا ہے ٹونی بلیئر کے بعد برطانیہ میں دوسرے طاقتور ترین شخص سمجھے جاتے ہیں
جیوف ہون
ڈاکٹر کیلی کی موت کے بعد جیوف ہون نے کہا تھا کہ انہیں ڈاکٹر کی موت کا بہت رنج ہے انہوں نے اس بات سے انکار کیا کہ وزارتِ دفاع ڈاکٹر کیلی کی موت کی ذمہ دار ہے کیونکہ اس نے ڈاکٹر کا نام شائع کیا تھا تاہم انہوں نے یہ کہا کہ انہوں نے دارالعوام کی خارجی امور کی کمیٹی کو خبردار کیا تھا کہ ڈاکٹر کیلی کے ساتھ نرم برتاؤ کریں
انہوں نے کہا میرا خدشہ یہ ہے جو بھی سیلیکٹ کمیٹی کے آگے بیان دیتا ہے اس پر واضح دباؤ اور تناؤ رہتا ہے
ڈاکٹر کیلی
اینڈریو گیلیگن
ڈاکٹر کیلی کے قاتل
اتوار کو شائع ہونے والے برطانوی اخباروں نے ہتھیاروں کے تنازعے پر بلیئر حکومت اور بی بی سی کو نہ صرف ایک عوامی کہٹرے میں کھڑا کرنے کی کوشش کی ہے بلکہ اس بات پر بھی روشنی ڈالی ہے کہ کیسے ڈاکٹر ڈیوِڈ کیلی جیسا ایک شریف انصاف پسند اور باضمیر شخص سیاست کی بھینٹ چڑھ گیا
سنڈے آبزرور لکھتا ہے کہ حکومت پارلیمان اور بی بی سی کا حقیقت جاننے سے انحراف ڈاکٹر کیلی کی موت کا سبب بنا اخبار کا کہنا ہے کہ اس سیاست کے اہم کرداروں کی نیت جو بھی ہو لیکن انہوں نے جس گھناؤنے اور متشدد سلوک کا مظاہرہ کیا وہ ایک باوقار سائنسدان کی جان لے بیٹھا آخر وزیراعظم بلیئر کے تعلقات عامہ کے ڈائریکٹر السٹیئر کیمبل کو بی بی سی کے ساتھ اس تنازعے میں حالات کو اتنا اشتعال انگیز بنانے کی ضرورت کیا تھی
اخبار دی میل نے وزارت دفاع کی اہلکار پام ٹیار کا نام بھی شائع کیا ہے جنہوں نے اعتراف کیا ہے کہ انہوں نے ڈاکٹر کیلی کے نام کا انکشاف کیا سنڈے مِرر کا خیال ہے کہ حکومت کے اہلکار اس بات پر فکرمند تھے کے ڈاکٹر کیلی نے جان لیوا حقیقت کا انکشاف کردیا ہے قوانین کے تحت ڈاکٹر کیلی کے لئے یہ ضروری نہیں تھا کہ تعلقات خارجہ کی پارلیمانی کمیٹی کے سامنے وہ اپنا بیان دیں
تو سوال یہ ہے کہ انہیں کس نے کمیٹی کے سامنے بیان پر مجبور کیا وزیردفاع جیف ہون یا ان کے مشیروں نے سنڈے ٹائمز سوال کرتا ہے کہ کیا ان کا نام جاری کرنے میں جیف ہون کا بھی کوئی کردار تھا
سنڈے ٹیلیگراف لکھتا ہے کہ اگر ڈاکٹر کیلی کا نام جاری نہ کیا گیا ہوتا تو یہ عظیم سائنسد دان آج بھی زندہ ہوتا اخبار کا خیال ہے کہ ان کی خواہش کے برخلاف انہیں اس سیاست میں جھونک دیا گیا ٹیلیگراف لکھتا ہے کہ کمیٹی کے ارکان نے جس جارحانہ طریقے سے ڈاکٹر کیلی سے سوالات کیے وہ اس باوقار شخص کے انتہائی ذہنی صدمے کا باعث بنے
سنڈے مِرر کا کہنا ہے کہ حکومت کو بچانے کی جو سیاست ڈاکٹر کیلی کی موت کا سبب بنی ہے اس کے بانی اور سربراہ وزیراعظم بلیئر کے مشیر السٹیئر کیمپبل ہیں سنڈے ٹائمز کا خیال ہے کہ ٹونی بلیئر کو ڈاکٹر کیلی کی خودکشی اور اس کی سیاسی وجہ سے ناقابل تلافی نقصان پہنچا ہے
لگ بھگ سبھی برطانوی اخبار اس بات پر حیران ہیں کہ اقوام متحدہ کے اسلحہ کے انسپکٹر کی حیثیت سے عراق میں نگرانی کے دوران صدام حسین کی حکومت کے سامنے نہ جھکنے والا یہ شخص سیاست کے سامنے زندگی کی جنگ کیسے ہار گیا
ڈاکٹر کیلی کون تھے
ہتھیاروں کے معائنہ کے ماہر ڈیوڈ کیلی کو ذرائع ابلاغ میں یکدم اس وقت شہرت حاصل ہوئی جب حکومت نے بی بی سی کی ایک رپورٹ کے پیچھے کیلی کا ہاتھ بتایا
کیلی ایک سرکاری ملازم تھے اور بیشتر اوقات منظر عام پر آئے بغیر ہی اپنے فرائض کی انجام دہی کرتے لیکن جب حکومت اور بی بی سی کے درمیان یہ تنازعہ کھڑا ہوا کہ ڈاؤننگ اسٹریٹ کی طرف سے عراق پر جنگ سے متلعق دستاویز میں اصل حقائق کو بڑھا چڑھا کر پیش کیا گیا ہے تو ڈاکٹر کیلی فوراً ہی ایک اہم اور مرکزی شخصیت کی حیثیت سے سامنے آئے
برطانوی حکومت نے کیلی کے بارے میں عوامی سطح پر اعلان کیا کہ انہوں نے بی بی سی کے دفاعی امور سے متعلق نامہ نگار اینڈریو گیلیگن سے عراقی ہتھیاروں کی بابت گفتگو کی تھی
انسٹھ برس کے کیلی نے خارجی امور کی سیلیکٹ کمیٹی سے بات کرتے ہوئے کہا تھا کہ ان کے خیال میں انہوں نے کوئی تفصیلات نہیں بتائی تھیں البتہ انہوں نے اپنے منیجر حضرات کو گیلین سے ملاقات کی بابت آگاہ کیا تھا
کیلی نے برطانیہ کی آکسفورڈ یونیورسٹی سے مائکروبیالوجی کے شعبے میں تعلیم حاصل کی تھی اور تین برس تک ہتھیاروں کے عدم پھیلاؤ کے سلسلے میں حکومت کے سائنسی مشیر رہے
انیس سو اکیانوے میں ہونے والی خلیجی جنگ کے بعد سے انیس سو اٹھاسی تک ڈاکٹر ڈیوڈ کیلی عراق میں ہتھیاروں کی معائنہ کاری کے فرائص بھی انجام دیتے رہے
کیلی کو اقوام متحدہ نے انیس سو چورانوے میں عراق میں جراثیمی ہتھیاروں سے متعلق اپنا مشیر اعلیٰ مقرر کیا تھا اور وہ اس عہدے پر انیس سو ننانوے تک فائز رہے
سن انیس سو بانوے میں امریکہ برطانیہ اور روس کے درمیان طے پانے والے معاہدے کے تحت ڈیوڈ کیلی انیس سو اکیانوے سے انیس سو چورانوے تک روس میں جراثیمی ہتھیاروں کی تنصیبات کی معائنہ کاری کی قیادت کرتے رہے
کیلی کی اہلیہ کا نام جینس ہے اور ان کی تین بیٹیاں ہیں بڑی بیٹی کا نام سیعین ہے اور وہ بتیس برس کی ہیں جبکہ ریچل اور ایلن جڑواں ہیں اور ان کی عمر تیس برس ہے
وہ آکسفورڈشائر میں رہائش پذیر تھے اور ان کے خاندان کے مطابق وہ ایک خاموش طبع اور محبت کرنے والے انسان تھے
ڈاکٹر کیلی کب کیا ہوا
بی بی سی نے کہا ہے کہ عراق کے وسیع تباہی کے ہتھیاروں سے متعلق برطانوی دستاویز میں بعض حقائق کو بڑھا چڑھا کر پیش کرنے سے متعلق خبر کا بڑا ذریعہ ڈاکٹر کیلی تھے ملاحظہ ہو کہ کب اور کس طرح وہ واقعات ظہور پذیر ہوئے جو ڈاکٹر کیلی کی موت کا سبب بنے
مئی انتیس
بی بی سی کے دفاعی امور کے نامہ نگار اینڈریو گیلیگن نے بی بی سی ریڈیو فور کے ٹو ڈے پروگرام میں بتایا کہ ایک سینیئر برطانوی اہلکار نے انہیں بتایا تھا کہ عراق کے متعلق گزشتہ ستمبر کو شائع کی جانے والی دستاویز کو انٹیلیجنس ایجنسیوں کی خواہشات کے برخلاف سیکسڈ اپ یا مرچ مسالہ لگا کر پیش کیا گیا تھا
جون ایک
گیلیگن نے میل آن سنڈے میں لکھا کہ ٹونی بلیئر کے اطلاعات کے ڈائریکٹر ایلیسٹیئر کیمپبل کے کہنے پر دستاویز میں اس بات کو شامل کیا گیا تھا کہ عراق پینتالیس منٹ کے اندر وسیع پیمانے پر تباہی پھیلانے والے ہتھیار بروئے کار لا سکتا ہے
جون انیس
گیلیگن نے دارالعوام کی خارجی امور کی تحقیقاتی کمیٹی کے سامنے اپنا بیان دہرایا
جون پچیس
ایلیسٹیئر کیمپبل نے کمیٹی کے سامنے ان الزامات کی تردید کی انہوں نے کہا کہ بی بی سی ان سے معافی مانگے
جون ستائیس
بی بی سی نے کہا کہ ہم کبھی معافی نہیں مانگیں گے اور کہا کہ ہم ٹوڈے پروگرام کی رپورٹ پر قائم ہیں کیمپبیل نے کہا کہ بی بی سی کے پاس اپنے جھوٹ کا کوئی ثبوت نہیں
جون اٹھائیس
کیمپبیل ٹی وی چینل فور پر آئے اور اپنا دفاع کرتے ہوئے ایک مرتبہ پھر بی بی سی سے معافی کا مطالبہ دہرایا
جولائی سات
خارجی امور کی کمیٹی کی رپورٹ شائع ہوئی اور اس میں کیمپبیل کو اس الزام سے بری کرتے ہوئے کہا گیا کہ پینتالیس منٹ کی بات کو غیر ضروری اہمیت دی گئی تھی
جولائی آٹھ
وزارتِ دفاع نے ایک بیان میں کہا کہ ان کے ایک اہلکار نے جو بعد میں ڈیوڈ کیلی نکلے اس بات کو قبول کیا ہے کہ وہ بائیس مئی کو گیلیگن سے ملے تھے اور ان سے عراق سے متعلق دستاویز پر بات کی تھی
جولائی پندرہ
ڈاکٹر کیلی نے خارجی امور کی کمیٹی کے سامنے اپنا بیان دیا کمیٹی کے اراکین نے کہا کہ ان کے خیال میں ڈاکٹر کیلی نے بی بی سی کو خبر نہیں دی تھی کمیٹی نے یہ بھی کہا کہ وزارتِ دفاع نے ڈاکٹر کیلی کے ساتھ بہت برا سلوک کیا ہے
جولائی سترہ
گیلیگن کمیٹی کے ایک نجی سیشن میں دوبارہ اس کے سامنے پیش ہوئے بعد میں ان پر تنقید ہوئی کہ انہوں نے اپنے ذرائع کے متعلق نہیں بتایا کمیٹی کے چیئرمین ڈونلڈ اینڈرسن نے ان پر یہ الزام بھی لگایا کہ انہوں نے اپنا بیان بدل لیا ہے
ڈاکٹر کیلی تین بجے آکسفورڈشائر میں اپنے گھر سے یہ کہہ کر نکلے کہ وہ واک کے لیئے جا رہے ہیں رات کے گیارہ بج کے پینتالیس منٹ پر ان کے خاندان نے پولیس کو فون کر کے اطلاع دی کہ ڈاکٹر کیلی گھر واپس نہیں آئے
جولائی اٹھارہ
پولیس کو دن کے گیارہ بج کر پندرہ منٹ پر ایک نعش ملی جسے پولیس نے ڈاکٹر کیلی سے مشابہ قرار دیا
دو بجکر تیس منٹ پر وزیرِ اعظم کے ایک ترجمان نے کہا کہ اگر تصدیق ہو گئی کہ نعش ڈاکٹر کیلی ہی کی ہے تو ایک آزاد عدالتی کمیشن قائم کیا جائے گا جو یہ چھان بین کرے گا کہ ان کی موت کس طرح واقع ہوئی
جولائی انیس
پولیس نے یہ تصدیق کر دی کہ نعش ڈاکٹر کیلی ہی کی ہے پوسٹ مارٹم رپورٹ میں کہا گیا کہ ان کی موت کلائی کی نس کٹنے اور خون بہنے سے ہوئی ان کی خودکشی کے متعلق خبر مشہور ہوئی
جولائی بیس
برطانوی وزیراعظم ٹونی بلیئر نے جنوبی کوریا کے دورے کے دوران کہا ہے کہ ڈاکٹر کیلی کی موت کے باوجود وہ مستعفی نہیں ہونگے البتہ وہ ہتھیاروں کے معاملے کی تمام تر ذمہ داری قبول کرلیں گے
بی بی سی کے ڈائریکٹر نیوز رچرڈ سیمبروک نے انکشاف کیا کہ متنازعہ خبر کا بڑا ذریعہ ڈاکٹر کیلی ہی تھے
کیا کیا کب کب فحش
لاہور کی انتظامیہ نے منگل کے روز شہر میں پانچ ڈرامہ تھیٹروں کو فحاشی پھیلانے کے الزام میں بند کرنے کے بعد آج اس شرط پر کھول دیا ہے کہ اس میں رقص شامل نہیں کئے جائیں گے اس سال یہ دوسری مرتبہ ہوا ہے کہ لاہور کی انتظامیہ شہر کے مقبول تھئیٹر میں جاری بیہودگی پر اخلاقی طور پر مشتعل ہوئی اور اسے غیر سرکاری تھئیٹر ہال بند کرنے پڑے
پاکستان میں کمرشل تھئیٹر میں فحاشی اور بیہودگی کی روایت خاصی پرانی ہے لیکن حیرت انگیز بات یہ ہے کہ فحاشی کے نام پر تھئیٹر پر پابندی موجودہ حکومت نے لگائی ہے جس کے صدر پرویز مشرف ایک جدید روشن خیال ریاست قائم کرنے کے خواب قوم اور دنیا بھر کو دکھاتے نہیں تھکے جبکہ پاکستان میں اسلامی نظام کی داعی کسی بھی حکومت نے کبھی ان وجوہات کی بنا پر تھئیٹر بند نہیں کئے بلکہ عموماً ایسی حکومتوں کے دوران کمرشل تھئیٹر کو خاصا فروغ حاصل ہوا
اس کی ایک مثال جنرل ضیاءالحق کی اسلامی حکومت کے دوران کمرشل تھئیٹر اور پنجابی فلموں کی ہے جہاں اس دوران میڈم نورجہاں نے اپنی فنکارانہ زندگی کے گرم ترین گانے گائے اور خانزادہ اور دلہن ایک رات جیسی ریکارڈ توڑ ہفتے منانے والی فلمیں تخلیق کی گئیں وہیں کمرشل تھئیٹر نے دوہرے معنوں والی جگتیں مارنے اور حسینوں کے جلوے دکھانے میں عروج کو چھوا
اس طرح کے اسلامی دور ہمیشہ سنسر بورڈ اور فلموں اور تھئیٹر کے فنکاروں کے درمیان آنکھ مچولی کے دور رہے ہیں جب مقبول عام فن کاروں کی ساری تخلیقی توجہ قوانین کو تکلیف پہنچائے بغیر اس کا بازو مروڑنے پر مرکوز رہی اس کا ایک دلچسپ واقعہ بہت مشہور ہوا
جنرل ضیاء الحق نے سنسر بورڈ کے جو نئے قوانین مروج کئے ان کے مطابق فلم ڈرامے یا سٹیج پر لڑکی لڑکے کا ہاتھ نہیں تھام سکتی تھی کجا کہ گلے لگانا یا کچھ اور اب پیش کاروں کو یہ اچھی طرح پتہ ہوتا ہے کہ اگر ٹکٹ خریدنے والوں کے پیسے پورے نہ ہوئے تو ڈرامہ بیٹھ جائے گا اور ان کے پیسے بھی پورے نہ ہو پائیں گے لہٰذا الحمرا میں ہونے والے ڈراموں میں کچھ نئے تخلیقی عناصر متعارف کرائے گئے
ان میں سے ایک یہ تھا کہ ہیرو سٹیج کے اگلے حصے پر جہاں تمام دیکھنے والوں کی نظر پڑ سکتی ہو اور جہاں دو چار سٹیج لائٹوں کی روشنی خاص طور پر مرکوز ہوتی تھی ایک رومال گرا دیتا تھا ہیروئن جس نے بڑے گلے والی قمیض پہن رکھی ہوتی تھی جھک کر اس رومال کو جیسے ہی اٹھاتی ہال تالیوں اور سیٹیوں سے گونجنے لگتا اب جیسا کہ تھئیٹر کی روایت ہے کہ جب تک تالیاں بج رہی ہوں اداکار جس حالت میں ہوں ساکت ہو جاتے ہیں
بعض اوقات یہ تالیاں بیسیوں منٹ گونجتیں اور ہیروئن بیسیوں منٹ اسی حالت میں ساکت رہتی یہاں تک کہ ہیروئنوں کی مقبولیت کا اصل راز ان کی قمیضوں کے گلے کا شگاف اور ان کی گھنٹوں ساکت رہ سکنے کی صلاحیت بن گئی
لیکن سوال یہ ہے کہ خود کو آزاد خیال کہنے والی موجودہ حکومت کو اس طرح کی پابندیوں کی ضرورت کیوں پڑتی ہے
کراچی میں سنجیدہ تھئیٹر کے ڈائریکٹر خالد احمد کا کہنا ہے کہ پاکستان میں ہمیشہ آزاد خیال حکومتیں ہی اس طرح کی پابندیاں لگاتی ہیں اور ان کا مقصد سوائے مولویوں کو خوش کرنے کے اور کچھ نہیں ہوتا
پچھلے سال لگائی جانے والی پابندی کے بعد لاہور کی انتظامیہ نے سنجیدہ تھئیٹر کرنے والوں کے ساتھ ایک میٹنگ کی اور ان سے درخواست کی کہ وہ زیادہ بہتر اور سنجیدہ موضوعات پر اچھے ڈرامے بنائیں کچھ عرصے تک رفیع پیر اور اجوکا تھئیٹر نے کچھ عوامی ڈرامے کئے بھی جنہیں مقبول بنانے کی غرض سے مفت تک دکھایا گیا پھر کلاسیکی موسیقی رقص اور کالجوں کے درمیان ڈراموں کے مقابلے منعقد کئے گئے لیکن یہ بیل منڈھے نہ چڑھ سکی
مسئلہ یہ ہے کہ جب تک اس تھئیٹر کے دیکھنے والے موجود ہیں یہ تھئیٹر بھی موجود رہے گا دنیا میں جہاں تھئیٹر کی باقاعدہ ایک روایت موجود ہے وہاں بھی یہ تھئیٹر مقبول ہے اور اس کے ناشائستہ ہونے کی صدائیں اکثر بلند ہوتی رہتی ہیں فرق اتنا ہے کہ ان ممالک میں اس کے علاوہ بھی کئی طرح کا تھئیٹر مقبول ہے جس کی وجہ سے لوگوں کو یہ اتنا نہیں چبھتا جتنا پاکستان میں جہاں اس کے علاوہ تھئیٹر کی کوئی اور شکل دکھائی ہی نہیں دیتی
خالد احمد کا کہنا ہے کہ حکومت نہیں چاہتی کہ معیاری تھئیٹر پھل پھول سکے اس طرح کے ڈراموں کے لئے جہاں پہلے تین سرکاری دفاتر سے اجازت لینا پڑتی تھی اب ناظم اور ضلعی ناظم کے دفاتر کو ملا کر ان کی تعداد پانچ تک جا پہنچی ہے خالد احمد کے مطابق کراچی کے ضلعی ناظم نعمت اللہ خان نے جو جماعت اسلامی سے تعلق رکھتے ہیں کھلے عام کہا ہے کہ ہم ثقافتی سرگرمیوں کو پسند ہی نہیں کرتے
دوسرا سوال یہ ہے کہ یہ کون طے کرے گا کہ فحاشی ہے کیا
تعزیرات پاکستان کے تحت فحاشی کی کوئی واضح تعریف نہیں تاہم قانون کی کتابوں میں درج تشریح کے مطابق اس کا مطلب ہے اخلاق بگاڑنے والی چیز
پچھلے سال جب فحاشی کا الزام عائد کرکے تھئیٹروں پر چھاپے مارے گئے اور درجنوں سٹیج اداکاراؤں کو گرفتار کیا گیا تو اس موقعہ پر بی بی سی کے ایک نمائندے سے بات چیت کرتے ہوئے پنجاب پولیس کے ایک افسر نے اعتراف کیا تھا کہ قانون میں ایسا کوئی پیمانہ نہیں جو فحاشی کی وضاحت کرے اور فحاشی کیا ہے اس کا فیصلہ پہلے تھانیدار کرتا ہے اور مقدمہ درج کرتا ہے اور بعد میں عدالت دیکھتی ہے کہ الزام درست ہے یا نہیں
لاہور میں سماجی موضوعات پر ڈرامے بنانے والے محمد وسیم کا کہنا ہے کہ یہ فیصلہ کیسے کیا جائے کہ کیا فحش ہے اور کیا نہیں یوں تو پھر مولویوں کی بات بھی ماننی پڑے گی جو شیکسپیئر اور انگریزی ادب تک کو فحش قرار دے چکے ہیں
تاہم فحاشی کے معنوں پر یہ بحث اپنی جگہ اور اس طرح کے نیند میں چلنے والے قوانین کو جگا کر ان سے فائدہ اٹھانے والی انسانیت اپنی جگہ
منگل کو اس پابندی کے بعد ایک تھئیٹر ہال کے اہلکار نے سرکاری الزامات کو جھوٹ کا پلندہ قرار دیتے ہوئے کہا تھا کہ مختلف محکموں کے اہلکار ہر تھئیٹر ہال سے اپنی راتوں کی رنگینی کا سامان مانگتے ہیں جس کے نہ ملنے پر یہ پابندی لگائی گئی
تو پھر اب اس پابندی کے اٹھنے کا کیا مقصد ہے صرف رقص کا مقام بدلنا
پاپ آن دی ٹاپ
جب سے زی میوزک بی فور یو میوزک اور دیگر ہندوستانی ٹی وی چینلوں نے اپنے ناظرین کی رائے کو مدنظر رکھ کر گانے نشر کرنے کا سلسلہ شروع کیا ہے برطانیہ اور یورپ میں ناظرین کو پاکستانی گلوکاروں کے گائے ہوئے گانے زیادہ تعداد میں دیکھنے کو مل رہے ہیں
اب سے پہلے پاکستانی ناظرین کو ہندوستانی چینلوں پر کبھی کبھار نصرت فتح علی خان کا آفریں آفریں یا جنون گروپ کا کوئی گانا سننے کو مل جاتا تھا لیکن وہ کبھی بھی زیادہ تعداد میں پاکستانی گانوں سے محظوظ نہیں ہو سکے
ان پروگراموں میں ہندی فلموں کے گیت مشکل سے ہی جگہ پاسکتے ہیں اور اصل مقابلہ مشرقی پنجاب لندن اور ٹورنٹو میں تیار کئے گئے بھنگڑوں اور لاہور برمنگھم اور مانچسٹر میں فلم بند کئے گئے پاکستانی پاپ گانوں میں ہو رہا ہے پروگراموں کے اس سلسلے میں اپنی پسند کا گانا دیکھنے کے لئے ناظٌرین کو گانے کے کوڈ نمبر کے ساتھ ایک ٹیکسٹ پیغام بھیجنا ہوتا ہے اس طرح جس گانے کے لئے زیادہ ناظرین کی فرمائش موصول ہوتی ہے وہ گانا زیادہ مرتبہ دکھایا جاتا ہے
ناظرین کو مختلف گانوں کو ملنے والے ووٹوں کی تعداد کے بارے میں اسکرین پر دکھائے جانے والے پیغام کے ذریعے وقفے وقفے سے آگاہ کیا جاتا ہے اور ہر گانے کے نشر کرنے سے پہلے ناظرین کو بتایا جاتا ہے کہ اگر ووٹوں کی تعداد میں فرق نہ ہوا تو دکھایا جانے والے اگلا گانا یہ ہوگا
ان چینلوں پر دکھائے جانے والے پاکستانی فنکاروں میں چند ایسے ہیں جنہیں کو پاکستان کے سرکاری ٹی وی چینل پر بھی پذیرائی حاصل کرنے کے لئے کچھ سال لگے تھے مثال کے طور پر عطاء اللہ عیسیٰ خیلوی کو لیجئے پاکستان ٹیلی ویژن پر ان کا پہلا گانا اس وقت چلا تھا جب بازار میں ان کے کیسٹ لاکھوں کی تعداد میں بک چکے تھے اور پنجاب اور سرحد میں ان کے کنسرٹ میں شرکت کرنے کے لئے لاکھوں کا مجمع امڈ آتا تھا
عیسیٰ خیلوی کا ہندوستانی چینلوں پر دکھایا جانے والا وڈیو ماہی وسے میرا روہی پاروں اگرچہ بین الاقوامی شہرت یافتہ موسیقار ڈی جے چینو کے اشتراک سے تیار کیا گیا ہے لیکن وہ پاپ سے زیادہ لوک موسیقی کے مزاج کے زیادہ قریب ہے
اس سلسلے میں دوسرا اہم میوزک وڈیو سائرہ نسیم کا بولیاں ہے اگرچہ سائرہ نسیم کی صلاحیتوں سے کسی کو انکار نہیں لیکن اب تک ان کی شہرت نورجہاں اور نصرت فتح علی خان کے لازوال گانوں کی وجہ سے تھی لیکن بولیاں میں انہوں نے پنجابی موسیقی سننے والوں کے دل موہ لئے ہیں یہ گانا ان کی نئی سی ڈی فرسٹ امپریشنز میں شامل ہے اسے بولیاں ڈانس کولیکشن کے نام سے سامنے آنے والی ایک اور سی ڈی میں بھی شامل کیا گیا ہے
اس سی ڈی میں شامل دیگر گانوں میں سہوتاز کے ٹپے ڈی سی ایس اور رنجیت مانی کی بولیاں شامل ہیں سائرہ نسیم کی بولیوں کو بلاشبہ سب سے زیادہ پذیرائی مل رہی ہے
ان چینلوں پر دکھائے جانے والے دیگر وڈیوز میں حدیقہ کیانی کا میں رانجھن لبھدی پھراں طارق طافو کا سدھا سدھا لاہور اے ابرارالحق کا اساں تے جانا مال و مال اور پریتو میرے نال ویاہ کر لے شہزاد رائے کا نہ اسیں شہزادے حمیرا ارشد کا تیرے وچ تیرا یار بولدا اور سائرہ نسیم کا وے منڈیا شامل ہیں
مشرقی پنجاب لندن اور ٹورنٹو میں تخلیق پانے والے بھنگڑا وڈیوز میں ڈی آئی پی کا تیرے لک دا ہلارا من موہن وارث کا او پنجابی شیرا جیزی بی کا او سوہنئے تو میری کی لگدی مانک کے کا اک ہور گلاسی بھر دے اور اے ایس کانگ کا اوہ پنجابی نئیں قابل ذکر ہیں
پشتو فلموں کا زوال
ڈرائیور کلینڈر پاگل پن دسپی لکئے کتے کی دم اور نیکہ د شیطان شیطان کا بڑا نام ہیں آجکل پاکستان میں بنے والی پشتو فلموں کے ان ناموں سے اندازہ لگایا جاسکتا ہے کہ اس فلمی صنعت کی حالت زار کیا ہے
اس سے اس انتہائی بیمار فلمی صنعت کی سمت کا واضح اندازہ ہوتا ہے کہ یہ کن مقاصد کے لئے کن لوگوں کو ذہن میں رکھ کر کس قسم کی کہانی اور معیار کے ساتھ تیار کی جا رہی ہیں
پشتو فلموں پر غیر معیاری ہونے کے ساتھ کئی دیگر الزامات بھی لگتے رہتے ہیں ان میں عریانیت اور بے پناہ تشدد اور پشتون ثقافت اور روایات کو توڑ موڑ کر غلط رنگ میں پیش کرنے جیسے الزامات تو عام ہیں فلم میں کام کرنے والی کوئی بھی خاتون چاہے وہ ہیروئن ہے یا ناچنے والی ایکسٹرا سب کا بظاہر چار سو پاونڈ سے کم وزن نہیں ہوتا بے ڈھنگ لباس سونے پر سہاگہ کا کام کرتا ہے
فلموں میں عورتوں میں جینز ایسے عام ہیں کہ جیسے یورپ میں بھی نہ ہوگی ہیرو اور ولن دونوں لمبے لبمے بالوں والے اور بندوق بردار ضرور ہوتے ہیں
وہ اپنی والدہ سے بھی بات اس انداز میں کریں گے کہ پورا گاؤں نہیں تو محلہ ضرور ان کی باتیں سن رہا ہوگا فلم کی کہانی کے دوچار پرانے فارمولے ہیں جو تھوڑی بہت تبدیلی کے ساتھ ہر فلم میں استعمال ہو رہے ہیں گانے بے انتہاء اور جگہ بے جگہ جیسے زبردستی ڈالے گئے ہوں رقص اور رقاصاؤں کے بارے میں تو کچھ نہ کہنا ہے بہتر ہے پشتو فلمیں ایسی کبھی نہیں تھیں جیسی کہ آج ہیں اس صنعت نے بھی اچھے دن دیکھے تھے مبصرین ستر اور اسی کی دھائی کو پشتو فلمی صنعت کا سنہرا دور قرار دیتے ہیں
اس وقت بنائی گئی فلموں کو آج بھی عظیم فلموں کے طور پر یاد کیا جاتا ہے ان میں آدم خان درخانے درہ خیبر اوربل ارمان دیدن باز شہباز زرتاجہ اور علاقہ غیر ایسی صاف ستھری فلمیں تھیں جنہوں نے ملک بھر کے سینما گھروں میں ریکارڈ کاروبار کیا
اس زمانہِ عروج سے پہلے بھی پشتو میں کئی یادگار فلمیں بن چکی تھیں تقسیم ہند کی بعد بنائی جانے والی پشتو فلمیں روایتی کہانیوں پر مبنی ہوا کرتی تھیں جیسے یوسف خان شیربانو اور لیلیٰ مجنوں لوگ خاص کر تعلیم یافتہ طبقہ اپنے گھر والوں کے ساتھ یہ فلمیں سینما گھروں میں دیکھنے آتے تھے اس وقت پشتو فلموں کے معیار اور کامیابی کی بڑی وجہ ماضی کے مشہور فلمساز حاجی سردار خان لالہ اپنے کمرے کے ایک کونے میں پڑے ٹیلیوژن کی جانب اشارہ کر کے اسے قرار دیتے ہیں
یہ بلا نہیں تھی اس زمانے میں اگر کسی کے پاس ٹی وی ہوتا تھا تو وہ کوئی انتہائی امیر یا با اثر شخص ہوا کرتا تھا ہر ایک کے پاس یہ نہیں تھا اس لئے لوگ سینما جایا کرتے تھے
لیکن پاکستان میں پشتو فلمی صنعت کا زوال جو سن اسی کی دھائی میں شروع ہوا تھا اب بھی جاری ہے اس انحطاط کی وجوہات کئی ہیں
ٹی وی کے بعد دوسرا بڑا دھچکا پاکستانی فلمی صنعت خصوص پشتو فلموں کو وی سی آر سے لگا اوربل جیسی تقریبا ساٹھ کے قریب پشتو کی مقبول فلمیں بنانے والے سردار لالہ کا کہنا ہے کہ تعلیم یافتہ طبقے کو گھروں میں سستی تفریح ملنے لگی تو انہوں نے سینما گھر آنا ترک کردیا اس سے فلموں کا معیار ایسا گرا کہ آج تک نہیں سنبھل سکا
اسی کی دھائی میں کئی پشتو فلمیں لکھنے والے یونس قیاسی اس زبوں حالی کی وجہ فلموں سے کہانی کا غائب ہونا قرار دیتے ہیں
ماضی کے میرے جیسے کئی فلمیں لکھنے والے اب نہیں لکھ رہے اس کی وجہ ان کی جانب سے مناسب کہانی کے لئے مناسب معاوضے کا مطالبہ تھا نامساعد کاروباری حالات کی وجہ سے فلمساز یہ رقم نہیں دے سکتا تھا ہم جیسے کہانی نویسوں کی جگہ اب چھوٹے نے لے لی ہے وہ جو ہمارے لئے چائے بنایا کرتے تھے انہوں نے اب کہانیاں بنانی شروع کر دی ہیں
اسی طرز کی شکایت فلمساز سردار لالہ بھی کرتے ہیں ان کا کہنا ہے کہ جلد منافع کی لالچ اور فلم بنانے کے شوق کی وجہ سے ایرے غیرے نے بھی جس کے پاس چند لاکھ روپے تھے اس میدان میں چھلانگ لگا دی
معیار کی خرابی کا یہ سلسلہ جاری رہا اور کہانی سے لیکر موسیقی تک چرائی جانے لگی فلمسازوں نے شاعروں اور گلوکاروں کی اجازت اور انہیں کریڈٹ دیے بغیر ان کے گیت اپنی فلموں میں شامل کرنا شروع کر دیے اس کا ثبوت گذشتہ دنوں پشاور کی ایک عدالت کا ایسے ہی ایک فلمساز کو ایسا کرنے سے منع کرنے کا واقعہ ہے
تجربہ کار صحافی ہونے کے ناطے یونس قیاسی کی پشتو فلمی صنعت پر کڑی نظر رہی ان کا کہنا ہے کہ اسی کی دھائی میں افغان پناہ گزینوں کی بڑی تعداد میں آمد سے یہ صنعت بند ہونے سے بچ گئی
تفریح کی کمی کے مارے ہوئے پناہ گزینوں نے ہی سینما گھروں کا اپنی جنسی تسلی کے لئے رخ کیا سخت معاشرہ ہونے کی وجہ سے یہی سینما گھر تھے جنہوں نے انہیں وہ مہیا کرنا شروع کیا جو وہ چاہتے تھے
اس سے پشتو فلموں نے اپنے لئے ایک الگ حلقہ ذوق پیدا کر لیا لیکن اس سے بھی کاروبار اور منافع کے اعتبار سے کوئی بہتری نہیں آئی اردو کے مقابلے میں پشتو فلمیں ایک چوتھائی قیمت میں یہ فلمیں بن رہی ہیں اٹھائیس لاکھ روپے اور دو ڈھائی ماہ کی مدت میں آجکل پشتو فملیں تیار ہو رہی ہیں معیار کے ساتھ ساتھ ان کی تعداد میں بھی زبردست کمی آرہی ہے
انیسو اکاسی کی مردم شماری کے مطابق پشتو پاکستان کی پنجابی کی بعد دوسری بڑی زبان ہے ایک وقت تھا کہ سال میں اٹھارہ سے بیس فلمیں اس زبان میں تیار ہورہی تھیں جن کی تعداد اب کم ہوکر صرف چار یا پانچ رہ گئی ہے اس کی وجہ سردار لالہ منافع میں کمی قرار دیتے ہیں
پشتو کا ایک محدود علاقہ ہے جہاں یہ دیکھی جاتی ہیں جس کی وجہ سے اب فلمساز کو کوئی منافع ہی نہیں ملتا
چند برس قبل تک پشتو فلمیں بیرون ملک جیسے کہ متحدہ عرب امارات جہاں پٹھان محنت مزدوری کے لئے جاتے تھے وہاں بھی یہ فلمیں دیکھائی جانے لگیں لیکن معیار کے گرنے اور پٹھانوں کی عدم دلچسپی کی وجہ سے یہ بھی بند ہوگیا
پشتو فلمساز حکومت سے بھی ناخوش ہیں ان کا کہنا ہے کہ کسی حکومت نے بھی انہیں وہ سہولتیں نہیں دیں جن کی یہ صنعت متقاضی تھی
سردار لالہ کا ماننا ہے کہ ٹیکسوں کی بھرمار پولیس فوج یا ایسے کسی دوسری ادارے کو فلم میں زیر بحث لانے پر غیراعلانیہ پابندی اور شوٹنگ کے لئے سرکاری اجازت کے حصول میں شدید دشواریاں ایسی چیزیں ہیں جنہوں نے اس صنعت کو پھلنے پھولنے سے روکا ہوا ہے
سرکار کا رونا رونے کے علاوہ فلمساز عریانیت کے الزامات کی تردید کرتے ہیں نوجوان پشتو فلمساز شاہد خان کا کہنا ہے کہ ان کی فلموں میں عریاں نہیں بلکہ جنسی جذبات کو برانگیختہ کرنے والے رقص ہوتے ہیں رقاصاوں نے باقاعدہ کپڑے پہنے ہوتے ہیں اس کو آپ عریانیت نہیں کہہ سکتے
فلمسازوں کے مطابق صوبہ سرحد میں چھ دینی جماعتوں کے حکمراں اتحاد متحدہ مجلس عمل کی حکومت کا آنا بھی اس صنعت کے لئے اچھا شگون ثابت نہیں ہوا
سال کے اوائل میں صوبائی حکومت نے صوبے کے سینما گھروں کو فلموں کے اشتہارات باہر آویزاں کرنے سے منع کردیا اس سے سینما مالکان کا کہنا ہے کہ ان کا کاروبار متاثر ہوا ہے کیونکہ غیر تعلیم یافتہ فلم بین یہ اشتہارات ہی دیکھ کر اندر آتے تھے
سردار لالہ کا کہنا ہے ہمارے لئے یہ اشتہارات ہی تو لوگوں کو متوجہ کرنے کا اہم ذریعہ تھا بڑی کمپنیاں لاکھوں روپے اپنی پبلسٹی پر کاروبار میں وسعت کے لئے ہی تو خرچ کرتی ہیں
پشتو سینما اس وقت یقیناً اپنے انتہائی نازک دور میں سے گزر رہی ہے ماہرین کے مطابق معیار کی پستی کی حد چھونے کے بعد شاید یہ جلد بہتری کی جانب اپنا سفر دوبارہ شروع کرے گی یہ کب ہوگا یہ کہنا فل الحال مشکل ہے
صدام کے گرد گھیرا تنگ
عراق میں امریکی فوجیوں کا کہنا ہے کہ انہوں نے دس ایسے افراد کو گرفتار کیا ہے جن کے بارے میں انہیں یقین ہے کہ وہ صدام حسین کے ذاتی محافظوں میں شامل تھے
عراق میں متعین ایک سینئر امریکی جنرل ریمنڈ اوڈرنو
ان کا کہنا ہے کہ اس اطلاع کے بعد مذکورہ گھر پر چھاپہ مارا گیا
جنرل اوڈرنو کا کہنا ہے کہ صدام حسین کے گرد امریکی افواج کا گھیرا تنگ ہوتا جا رہا ہے ان کا کہنا ہے کہ صدام حسین کے بیٹوں کی ہلاکت کے بعد سے امریکی افواج کو اطلاعات کی ترسیل میں اضافہ اور سہولت حاصل ہوئی ہے
امریکی افواج کا کہنا ہے کہ ایک اور اطلاع کے نتیجے میں چھاپہ مار امریکی افواج نے پینتالیس ہزار ڈائنامائٹ سلاخیں برآمد کی ہیں
ٹی وی ڈرامہ کل اور آج
پاکستان میں ٹیلی وژن کا آغاز عملی طور پر انیس سو تریسٹھ میں لاہور میں ہو گیا تھااور بلیک اینڈ وائٹ کے اس دور کے ڈرامے براہ راست ٹیلی کاسٹ ہوتے تھے
جب دو سال بعد کراچی سے بھی ڈرامے نشر کیے جانے لگے تو لاہور اور کراچی میں مقابلے کی فضا پیدا ہو گئی ہر ڈائریکٹر بہتر سے بہتر کہانی کا انتخاب کرتا اور ڈرامے کو کامیاب بنانے کے لیے اچھی سے اچھی کاسٹ لیتا
پھر جب رنگین ٹیلی ویژن کادور آیا تو اس وقت پاکستانی ڈرامہ اپنے عروج پر پہنچ چکا تھا لاہور کراچی اسلام آباد کوئٹہ اور پشاور کے فنکار بہتر سے بہتر ڈرامے پیش کرنے لگے
وارث کا حشمت خان لوگ آج تک نہیں بھول سکے جنگل دیواریں اور اس طرح کے سنجیدہ موضوعات کے حامل ڈراموں کے ساتھ پی ٹی وی نے گھریلو موضوعات کو بھی اپنے ڈراموں کا موضوع بنایا
پھر یکایک پی ٹی وی کی پالیسی میں تبدیلی آنے لگی ڈراموں میں جو گھمبیرتا یا گرینجر نظر آتا تھا وہ کم ہونے لگا عشق و محبت کی کہانیوں نے ٹی وی ڈراموں میں جگہ پائی اور پاکستانی دھرتی کا کلچر آہستہ آہستہ کم ہونے لگا
ڈرامہ پر کمرشل ازم چھا گیا پرفارمنس کی بجائے گلیمر پر توجہ دی جانے لگی پرائیویٹ پروڈکشنز کے ڈراموں نے پی ٹی وی کے اپنے ڈراموں کی ہیئت تبدیل کر دی
جن فنکاروں نے اپنے عروج کے دور میں پی ٹی وی کے لیے اپنی زندگیاں وقف کر رکھی تھیں ان کے تجربات سے کوئی فائدہ نہیں اٹھایا جا رہا
فردوس جمال قوی خان افضال احمد عابد علی شجاعت ہاشمی علی اعجاز جمیل بسمل اور ایسے بہت سے فنکار ہیں جنہوں نے پاکستانی ڈرامے کو بامِ عروج تک پہنچایا لیکن آج وہی ڈرامہ ہے کہ عوام اس سے بیزار نظر آتے ہیں
دنیا بھر کی قومیں اس میڈیا سے عوام کی تعلیم و تربیت کا کام لے رہی ہیں جبکہ ہم عشق و محبت کےافسانے دہرانے میں مصروف ہیں
بھارت میں ٹیلی وژن ہمارے بعد متعارف ہوا مگر انہوں نے اس میڈیم میں تکنیکی فنی اور پروگراموں کی پیش کاری کے حوالے سے نئے نئے تجربات کیے اس کے برعکس ہم نے اس میڈیم کو کمرشلائز کر کے اپنے ڈراموں کو تباہ کر لیا
فردوس جمال کا کہنا ہے کہ بھارتی ٹی وی کو اپنی مٹی کو سونا کرنا آتا ہے جبکہ ہم نے اپنے سونے کو مٹی کرنا ہی سیکھا ہے
آج پاکستانی ڈرامے کی ہیروئین ایک ایک شاٹ میں وہ دس دس بار اپنے بال درست کرتی ہے لیکن پھر بھی اس کے بال قابو میں نہیں رہتے اور دیکھنے والے کی توجہ ڈرامے اور مکالمے سے ہٹ کر اس کے بالوں پر لگی رہتی ہے
پاکستان ٹیلی وژن کے اہلکاروں کے مطابق پی ٹی وی ایک فیملی چینل ہے اور قومی تقاضوں کا عکاس ہے اس کی نشریات ملک کے کونے کونے تک پہنچانے کے لیے نئے ٹرانسمیٹر بھی لگائے جا رہے ہیں لیکن اس کا کیا فائدہ کہ ٹی وی ڈراموں سے قومی موضوعات کا خاتمہ ہو چکاہے
ڈراموں میں اغوا برائے تاوان اور بینک ڈکیتیوں کے گُر سکھائے جاتے ہیں جبکہ ہماری تاریخ موضوعات سے بھری پڑی ہے اب کہا جا رہا ہے کہ پی ٹی وی پرائم ٹائم کسی کو فروخت نہیں کیا جائے گا
آج ہمیں ٹی وی پر نہ امجد اسلام امجد نظر آتا ہے نہ ہی یونس جاوید کے نام کی جھلک دکھائی دیتی ہے ایسے قابل افراد پرائیویٹ پروڈکشنز کا سہارا لینے پر مجبور ہو گئے ہیں
جب تک ٹی وی ڈرامہ اپنی پالیسی میں انقلابی تبدیلیاں نہیں لائے گا ہمارا ڈرامہ روز بروز رو بہ زوال ہوتا جائے گا
اب دیکھا جائے تو پاکستان کے نوے فیصد عوام زی ٹی وی اسٹار پلس اور پاکستان میں اے آر وائی اور جیو کو ترجیح دینے لگے ہیں
پشتو سنیما کا زوال
ڈرائیور کلینڈر پاگل پن دسپی لکئے کتے کی دم اور نیکہ د شیطان شیطان کا داد نام ہیں آجکل پاکستان میں بنے والی پشتو فلموں کے ان ناموں سے اندازہ لگایا جاسکتا ہے کہ اس فلمی صنعت کی حالت کیا ہے یہ فلمیں کن مقاصد کے لئے کن لوگوں کو ذہن میں رکھ کر کس قسم کی کہانی اور معیار کے ساتھ تیار کی جا رہی ہیں پشتو فلموں پر غیر معیاری ہونے کے ساتھ کئی دیگر الزامات بھی لگتے رہتے ہیں ان میں عریانیت اور بے پناہ تشدد اور پشتون ثقافت اور روایات کو توڑ مروڑ کر غلط رنگ میں پیش کرنے جیسے الزامات تو عام ہیں فلم میں کام کرنے والی کوئی بھی خاتون چاہے وہ ہیروئن ہے یا ناچنے والی ایکسٹرا سب کا بظاہر چار سو پاونڈ سے کم وزن نہیں ہوتا بے ڈھنگا لباس سونے پر سہاگہ کا کام کرتا ہے
پشتو ہیروئن اس طرح کی جینز پہنتی ہے جس کو یورپ کی عورت بھی نہیں پہنتی ہو گی ہیرو اور ولن دونوں لمبے لبمے بالوں والے اور بندوق بردار ضرور ہوتے ہیں
وہ اپنی والدہ سے بھی بات اس انداز میں کریں گے کہ پورا گاؤں نہیں تو محلہ ضرور ان کی باتیں سن رہا ہوگا فلم کی کہانی کے دوچار پرانے فارمولے ہیں جو تھوڑی بہت تبدیلی کے ساتھ ہر فلم میں استعمال ہو رہے ہیں گانے بے انتہاء اور جگہ بے جگہ جیسے زبردستی ڈالے گئے ہوں رقص اور رقاصاؤں کے بارے میں تو کچھ نہ کہنا ہی بہتر ہے پشتو فلمیں ایسی کبھی نہیں تھیں جیسی کہ آج ہیں اس صنعت نے بھی اچھے دن دیکھے تھے مبصرین ستر اور اسی کی دھائی کو پشتو فلمی صنعت کا سنہرا دور قرار دیتے ہیں
اس وقت بنائی گئی فلموں کو آج بھی عظیم فلموں کے طور پر یاد کیا جاتا ہے ان میں آدم خان درخانئ درہ خیبر اوربل ارمان دیدن باز شہباز زرتاجہ اور علاقہ غیر ایسی صاف ستھری فلمیں تھیں جنہوں نے ملک بھر کے سینما گھروں میں ریکارڈ کاروبار کیا
اس زمانہِ عروج سے پہلے بھی پشتو میں کئی یادگار فلمیں بن چکی تھیں تقسیم ہند کے بعد بنائی جانے والی پشتو فلمیں روایتی کہانیوں پر مبنی ہوا کرتی تھیں جیسے یوسف خان شیربانو اور لیلیٰ مجنوں لوگ خاص کر تعلیم یافتہ طبقہ اپنے گھر والوں کے ساتھ یہ فلمیں سینما گھروں میں دیکھنے آتے تھے اس وقت پشتو فلموں کے معیار اور کامیابی کی بڑی وجہ ماضی کے مشہور فلمساز حاجی سردار خان لالہ اپنے کمرے کے ایک کونے میں پڑے ٹیلیوژن کی جانب اشارہ کر کے اسے قرار دیتے ہیں
ٹی وی کے بعد دوسرا بڑا دھچکا پاکستانی فلمی صنعت خصوصاً پشتو فلموں کو وی سی آر سے لگا اوربل جیسی تقریبا ساٹھ کے قریب پشتو کی مقبول فلمیں بنانے والے سردار لالہ کا کہنا ہے کہ تعلیم یافتہ طبقے کو گھروں میں سستی تفریح ملنے لگی تو انہوں نے سینما گھر آنا ترک کردیا اس سے فلموں کا معیار ایسا گرا کہ آج تک نہیں سنبھل سکا
معیار کی خرابی کا یہ سلسلہ جاری رہا اور کہانی سے لیکر موسیقی تک چرائی جانے لگی فلمسازوں نے شاعروں اور گلوکاروں کی اجازت اور انہیں کریڈٹ دیئے بغیر ان کے گیت اپنی فلموں میں شامل کرنا شروع کر دیے اس کا ثبوت گزشتہ دنوں پشاور کی ایک عدالت کا ایسے ہی ایک فلمساز کو ایسا کرنے سے منع کرنے کا واقعہ ہے
تجربہ کار صحافی ہونے کے ناطے یونس قیاسی کی پشتو فلمی صنعت پر کڑی نظر رہی ان کا کہنا ہے کہ اسی کی دھائی میں افغان پناہ گزینوں کی بڑی تعداد کی آمد سے یہ صنعت بند ہونے سے بچ گئی
تفریح کی کمی کے مارے ہوئے پناہ گزینوں نے اپنی جنسی تسلی کے لئے سینما گھروں کارخ کیا قدامت پسند معاشرہ ہونے کی وجہ سے یہی سینما گھر تھے جنہوں نے انہیں وہ مہیا کرنا شروع کیا جو وہ چاہتے تھے
اس سے پشتو فلموں نے اپنے لئے ایک الگ حلقہ ذوق پیدا کر لیا لیکن اس سے بھی کاروبار اور منافع کے اعتبار سے کوئی بہتری نہیں آئی اردو کے مقابلے میں پشتو فلمیں ایک چوتھائی قیمت میں بن رہی ہیں اٹھائیس لاکھ روپے اور دو ڈھائی ماہ کی مدت میں آجکل پشتو فلم تیار ہو جاتی ہے مگر معیار کے ساتھ ساتھ ان کی تعداد میں بھی زبردست کمی آرہی ہے
انیس سو اکاسی کی مردم شماری کے مطابق پشتو پنجابی کی بعد پاکستان کی دوسری بڑی زبان ہے ایک وقت تھا کہ اٹھارہ سے بیس فلمیں سالانہ اس زبان میں تیار ہورہی تھیں ان کی تعداد اب کم ہوکر صرف چار یا پانچ رہ گئی ہے اس کی وجہ سردار لالہ منافع میں کمی قرار دیتے ہیں
پشتو کا ایک محدود علاقہ ہے جہاں یہ دیکھی جاتی ہیں اس کی وجہ سے اب فلمساز کو کوئی منافع ہی نہیں ملتا
چند برس قبل پشتو فلمیں بیرون ملک جیسے کہ متحدہ عرب امارات جہاں پٹھان محنت مزدوری کے لئے جاتے تھے وہاں بھی یہ فلمیں دیکھائی جانے لگیں لیکن معیار کے گرنے اور پٹھانوں کی عدم دلچسپی کی وجہ سے یہ سلسلہ بھی بند ہوگیا
سرکار کا رونا رونے کے علاوہ فلمساز عریانیت کے الزامات کی تردید کرتے ہیں نوجوان پشتو فلمساز شاہد خان کا کہنا ہے کہ ان کی فلموں میں عریاں نہیں بلکہ جنسی جذبات برانگیختہ کرنے والے رقص ہوتے ہیں رقاصاؤں نے باقاعدہ کپڑے پہنے ہوتے ہیں اس کو آپ عریانیت نہیں کہہ سکتے
پشتو سینما اس وقت یقیناً انتہائی نازک دور سے گزر رہا ہے ماہرین کے مطابق معیار کی پستی کی حد چھونے کے بعد شاید یہ صنعت جلد بہتری کی جانب اپنا سفر دوبارہ شروع کرے گی ایسا کب ہوگا یہ کہنا فی الحال مشکل ہے
امریکی امداد اور قبائلی
اطلاعات کے مطابق امریکہ نے پاکستان کے قبائلی علاقوں میں سڑکوں کی تعمیر اور دیگر بنیادی سہولیات کی فراہمی کے لئے ایک کروڑ چالیس لاکھ ڈالر دینے کا اعلان کیا ہے
یہ کوئی پہلا موقعہ نہیں ہے اس سے پہلے مغلوں انگریزوں اور بعد میں پاکستان نے ان لوگوں کو اپنے زیر اثر رکھنے کے لئے کئی طرح کی سیاسی قانونی اور مالی مراعات دی ہیں ہیں انتہائی دشوار گزار ہونے کی وجہ سے ان علاقوں پر کبھی براہ راست حکومت مسلط نہیں کی جا سکی ہے
انگریزوں نے ان قبائلی علاقوں پر اپنا اثر و رسوخ قائم کرنے کے لئے وہاں ملِک بنائے اور مواجب کے نام سے ان کا برائے نام وظیفہ مقرر کیا تھا اس کے جواب میں اس وقت کی افغان حکومت نے بھی ایسا ہی کیا نتیجہ یہ نکلا کہ قبائلی ملک دونوں سے رقم وصول کرنے لگے یہ سلسلہ قیام پاکستان کے بعد بھی جاری رہا ایک دلچسپ واقعہ اس وقت پیش آیا جب پچاس کی دہائی میں پاکستان کے گورنر جنرل اسکندر مرزا خیبر ایجنسی کے جہاں وہ انگریز دور حکومت میں پولیٹکل ایجنٹ رہے تھے دورے پر گئے
اسکندر مرزا نے وہاں قبائلی جرگے سے شکایتاً کہا کہ وہ لوگ پاکستان سےبھی وظیفہ لیتے ہیں اور افغانستان سے بھی کہتے ہیں کہ اس پر ایک بوڑھا ملک کھڑا ہوا اور اسکندر مرزا کو مخاطب کرتے ہوئے کہا صاب دیکھو اگر کسی آدمی کا دو بی بی ہو تو اس کا مرضی ہے وہ جس کے پاس جاکر رہے
یہ علاقے عام رسائی سے باہر ہونےکی وجہ سےہمیشہ سے نیم خود مختار رہے ہیں تاہم افغانستان میں طالبان حکومت کے خلاف امریکی فوجی کارروائی کے بعد پاکستان نے ان علاقوں پر خوصی توجہ دی ہے اور وہاں ترقیاتی کام تیز کر دیا ہے
اس ترقیاتی کام کے لئے زیادہ تر سرمایہ امریکہ نے ہی فراہم
کیا ہے کیونکہ اس کا خیال ہے کہ طالبان اور القاعدہ کے بچے کھچے عناصر ان ہی علاقوں میں روپوش ہیں گزشتہ دنوں بعض علاقوں میں پاکستانی فوج بھی پہلی بار تعینات کی گئی جس پر مقامی آبادی نے تشویش کا اظہار کیا اور بعض جگہ مزاحمت بھی کی
حکومت پاکستان نے ان قبائلی علاقوں میں اصلاحات متعارف کرانےکا منصوبہ بنایا ہے جس میں انتظامی عدالتی معاشرتی مالی اور قانونی اصلاحات شامل ہیں تاہم ان اصلاحات اور مراعات کے بارے میں مقامی باشندوں کا ردعمل ملا جلا رہا ہے
قیام پاکستان سے پہلے بھی ان علاقوں ترقیاتی کام کرنےکی کوشش کی گئی تاہم انگریزوں کو شک کی نظر سے دیکھنے والے قبائلیوں نے ہمیشہ اس کی مزاحمت کی اس علاقے کی تاریخ انگریزوں کے خلاف قبائلی معرکوں سے اٹی پڑی ہے تاہم قیام پاکستان کے بعد یہاں کسی قدر سڑکوں اور اسکولوں کی تعمیر کا سلسلہ شروع ہوا جو دھیرے دھیرے آگے بڑھتا رہا
خیبر ایجنسی کا علاقہ اس حوالے سے بہت متنازع رہا ہے کہ وہاں کے آفریدی قبائل نے سڑک کی ہمیشہ مخالفت کی ہے وہ تیراہ کی مٹی کو پاک مٹی کہتے ہیں حاجی رسول خان کہتے ہیں پہاڑوں کا یہ دامن ہمارے لئے گھر کےصحن کی طرح ہے جس میں ہم سب ایک خاندان کی طرح سے رہتے ہیں اگر سڑک آگئی تو پھر غیر ہمارے آنگن میں آجائیں گے
اب چاروں سمت سے سڑکیں تیراہ کی طرف بڑھ رہی ہیں حاجی رسول کہتے ہیں کہ وہ سرکار کا مقابلہ نہیں کر سکتے لیکن اس اقدام سے خوش نہیں ہیں
مگر اکثریت ان لوگوں کی ہے جو سڑک اور اسکولوں کی تعمیر کے حق میں ہیں اورکزئی ایجنسی میں سمہ بازار کے ملک عبدالحق کہتے ہیں کہ اس سے خوشحالی آئے گی تعلیم کو فروغ حاصل ہوگا اور بیماروں کو بروقت طبی امداد مل سکے گی
پاک افغان سرحد یا ڈیورینڈ لائن کے ساتھ ساتھ واقع قبائلی علاقوں کو سات انتظامی یونٹوں تقسیم کیا گیا ہے جو ایجنسی کہلاتے ہیں جس انتظامی سربراہ پولیٹکل ایجنٹ کہلاتا ہے ان میں خیبر باجوڑ مہمند شمالی وزیرستان جنوبی وزیرستان اورکزئی اور کرم ایجنسی شامل ہیں قبائلی علاقے کا مجموعی رقبہ ستائس ہزار دوسو بیس مربع کلومیٹر اور آبادی اکتیس لاکھ سے زیادہ ہے
قبائلی ایجنسیوں کے بعض علاقے قانون نافذ کرنے والوں کی دسترس سے باہر ہیں اور یہی وجہ ہے کہ یہاں اسلحہ اور منشیات عام ہیں اگرچہ یہاں ہیروئن کی فروخت اوراستعمال پر پابندی ہے تاہم افیم اور چرس کی کاشت ہوتی ہے
پاکستان میں خواتین کرکٹ کا جھگڑا
تحریر منا رانا لاہور
صبا رشید پاکستان کرکٹ بورڈ کی طرف سے لگاۓ گۓ کیمپ میں سخت محنت کر رہی تھیں وہ پاکستان کی وومین کرکٹ ٹیم کا حصہ بن کر ہالینڈ میں اپنے ملک کی نمائندگی کرنا چاہتی تھیں مگر ٹیم کی خواتین کے باہمی جھگڑوں نے ان کی امیدوں پر پانی پھیر دیا
یہ کشمکش اس وقت سے جاری ہے جب سن انیس سو اٹھہتر میں ہاکی کھیلنے والی خواتین نے کرکٹ کھیلنے کا فیصلہ کیا اور پاکستان وومین کرکٹ ایسوسی ایشن وجود میں آئی اس کی بانی بیگم طاہرہ حمید تھیں تاہم ان کی شخصیت تنازع کا باعث بن گئیں
آخر کار سن انیس سو ستانویں میں پاکستان وومین کرکٹ ایسوسی ایشن دو گرہوں میں تقسیم ہو گئ ایک طاہرہ حمید گروپ کے نام سے اور ان کی ساتھی تھیں تنزیلہ عامر دوسرا شیریں جاوید گروپ جس میں نیلم شاہ اور عذرا پروین شامل تھیں
ادھر کراچی میں بھی پاکستان وومین کرکٹ کنٹرول ایسوسی ایشن کے نام سے ایک اور انجمن شائزہ خان کی سربراہی میں وجود میں آئی اس نے خواتین کرکٹ کے میدان میں قدم رکھتے ہی انٹرنیشنل وومین کرکٹ کونسل سے الحاق کر لیا ٹیم تشکیل دی اور بین الاقوامی میچز کھیلنا شروع کر دیئے
انیس سو ستانویں میں بھارت کے شہر کلکتہ میں خواتین کا عالمی کرکٹ کپ منعقد ہوا اس میں بھی کراچی والی ایسوسی ایشن کی ٹیم نے شرکت کی لیکن وہاں ایک عجیب صورتحال پیدا ہو گئ جب شیریں جاوید گروپ کی کچھ خواتین بھی وہاں پہنچ گیئں اور دعوٰی کیا کہ وہی پاکستان میں خواتین کرکٹ کی نمائندہ ایسوسی ایشن ہے
یہی وہ وقت تھا جب خواتین کرکٹ کی یہ لڑائی کھل کر سامنے آئی اور پاکستانی اخبارات میں اسے خوب اچھالاگیا
تمام گروپوں کی جانب سے بیانات اور جوابی بیانات کا لامتناہی سلسلہ شروع ہو گیا
آخر کار انیس سو اٹھانویں کو پاکستان کرکٹ بورڈ کی اس وقت کی انتظامیہ نے میجر جرنل ریٹائرڈ صفدر علی خان کو یہ کام سونپا کہ وہ یہ طے کریں کہ ان میں سے کون سی ایسوسی ایشن یا گروپ اصلی ہے
اس کمیٹی نے شیریں جاوید گروپ کے حق میں فیصلہ دیا جسے پی سی بی نے قبول نہ کیا
مبصرین کا خیال ہے کہ اس جھگڑے کے پیچھے کچھ سیاسی عوامل بھی کار فرما تھے کیونکہ شیریں جاوید پیپلز پارٹی کے ایک رہنما احمد مختار کی بھابی ہیں جبکہ دوسرے گروپ کی تنزیلہ عامر مسلم لیگی رہنما چوہدری شجاعت حسین کی بھتیجی ہیں اور پی سی بی پر دونوں جانب سے دباؤ تھا
اب کی بار شیریں جاوید گروپ نے عدالت کا دروازہ کھٹکھٹایا بیس جون سن دوہزاردو کو عدالت نے فیصلہ دیا کہ پی سی بی اس جھگڑے کو نمٹاۓ اس کے لۓ پی سی بی نے جاوید زمان کی سربراہی میں ایک سکروٹنی کمیٹی تشکیل دی جس نے لاھور کے دونوں گروپوں کی تو صلح کرا دی مگر کراچی والیوں کو راضی نہ کر سکی اس کمیٹی کی رپورٹ تو شائع نہیں کی گی مگر سکروٹنی کمیٹی کی سفارشات کے تحت پی سی بی نے وومین کرکٹ کے معاملات سنبھالنے کا اعلان کر دیا اور کہا کہ وہ ایک سال کے لۓصوبائی ایسوسی ایشن نامزد کرے گی
تاہم گزشتہ دنوں ہالینڈ میں ہونے والے وومین ورلڈ کپ کے کوالیفائنگ راؤنڈ میں شرکت کے لۓ پی سی بی اور شائزہ خان گروپ نے اپنی اپنی ٹیمیں بنائیں پی سی بی کے چئرمین لفٹیننٹ جنرل توقیر ضیاءاور چیف ایگزیکٹو رمیض راجہ نے انٹرنیشنل وومین کرکٹ کونسل سے بات چیت کۓ بغیر ہی بارہا یہ دعوے کۓ کہ وہی ٹیم ہالینڈ جاۓ گی جسے پی سی بی تیار کر رہی ہے
مگر جب انٹرنیشنل وومین کرکٹ کونسل کی صدر سے ان کا مؤقف معلوم کیا تو انہوں نے کہا کہ صرف اور صرف شائزہ خان والی ایسوسی ایشن کی ٹیم کو ہی ہالینڈ میں کھیلنے کی دعوت دی گئ ہے اور یہی بات انہوں نے پی سی بی کو بھی کہہ دی
یہ صورتحال پی سی بی کے لۓ کافی شرمندگی کا باعث بنی یہ شرمندگی مٹانے کے لیے پی سی بی کے حکام نے انٹرنیشنل وومین کرکٹ کونسل کو لکھا کہ کوئی بھی ایسی ٹیم جو پی سی بی کی اجازت کے بغیر اس ٹورنامنٹ میں شرکت کرے گی نہ تو وہ پاکستان کا نام استعمال کر سکتی ہے اور نہ ہی اسے پاکستان کی نمائندہ ٹیم سمجھا جاۓ
مگر اس سے شائزہ خان گروپ کو کوئی فرق نہیں پڑا اس کی ٹیم ہالینڈ گئ وہاں میچز کھیلے کچھ جیتے کچھ ہارے اور پاکستان کی ٹیم کے طور پر وہاں پہچانی بھی گئ
شائزہ خان نے پی سی بی کو سخت تنقید کا نشانہ بنایا اور الزام لگایا کہ پی سی بی نے وومین کرکٹ کو اپنے تحت اس لیے لیا ہے تاکہ انٹرنیشنل کرکٹ کونسل کے وومین کرکٹ کی ترقی کے لیے دیۓ جانے والے فنڈز حاصل کر سکیں شائزہ خان کا الزام ایک طرف مگر یہ درست ہے کہ اپنے ممبر ممالک کو ناصرف وومین کرکٹ کی ترقی کے لۓ بلکہ بصارت اور سماعت سے محروم کرکٹرز کی ترقی کے لۓ فنڈز دینا اس کے ایجنڈے میں شامل ہے
ہتھیاروں پر نئی دستاویز
برطانیہ کا خفیہ ادارہ ایم آئی سِکس عراق میں وسیع پیمانے پر تباہی پھیلانے والے ہتھیاروں کی مبینہ موجودگی کے بارے میں نئی دستاویز تیار کر رہا ہے
انگریزی جریدے اکانومسٹ میں شائع ہونے والے مضمون کے مطابق نئی دستاویز میں عراق میں جراثیمی ہتھیاروں کی موجودگی کے بارے میں عراقی سائنسدانوں سے مبینہ طور پر حاصل کئے جانے والے شواہد کا ذکر ہوگا
جریدے نے سرکاری ذرائع کے حوالے سے بتایا ہے کہ خفیہ ادارہ اس نئی دستاویز میں وزیر اعظم کو عراق میں جراثیمی اور کیمیائی ہتھیاروں کو روپوش کرنے کے مبینہ منصوبے کے بارے میں بتائے گا
بعض حلقوں میں اس نئی رپورٹ کو اس حکومتی شرمندگی کے ازالے کی کوشش سمجھا جائے گا جو اب تک عراق میں وسیع پیمانے پر تباہی پھیلانے والے ہھتیار نہ ملنے کی وجہ سے اٹھانی پڑ رہی ہے
اس سے پہلے ٹونی بلئیر کی قیادت میں برطانوی حکومت نے عراق پر حملے کے لئے ان ہتھیاروں کی موجودگی کو جواز بنایا تھا اور ان سے لاحق خطرات کا ذکر ستمبر میں شائع ہونے والی ایک دستاویز میں کیا گیا تھا جو اب متنازعہ ہو چکی اور برطانوی سائنسدان ڈاکٹر کیلی کی موت کی وجہ بھی سمجھی جا رہی ہے
دریں اثناء برطانیہ میں ڈاکٹر کیلی کی موت کے محرکات جاننے کے لئے ایک انکوائری ہو رہی ہے جس میں پیر کو شواہد ریکارڈ کئے جائیں گے
برطانوی وزیر اعظم اور وزیر دفاع اور بی بی سی کے اعلی حکام بھی اس انکوائری کمیشن کے سامنے گواہوں کے طور پر پیش ہوں گے
سرکاری ذرائع نے بی بی سی کو بتایا کے وہ ثابت کریں گے کہ ستمبر میں جاری ہونے والی دستاویز میں جو بعد میں متنازعہ ہو گئی تھی تمام معلومات درست تھی
ستمبر میں جاری ہونے والی دستاویز میں دعویٰ کیا گیا تھا کہ عراق پینتالیس منٹ کے نوٹس پر مہلک ہتھیار کر سکتا ہے
معصومیت کا قتل
تحریر شہزاد رضا اسلام آباد
پاکستان میں بچوں پر جنسی تشدد کے خلاف کام کرنے والی ایک غیر سرکاری تنظیم ساحل نے انکشاف کیا ہے کہ پاکستان بھر کے تھانوں میں ہر سال بچوں پر جنسی تشدد کے تقریباً پندرہ سو مقدمات درج ہوتے ہیں جو رونما ہونے والے کل واقعات کا محض سات فیصد ہیں
ساحل کے اپنے ایک محتاط اندازے کے مطابق ہر سال پاکستان میں پندرہ ہزار سے زائد بچے اس گھناؤنے ظلم کا شکار ہوتے ہیں اس حساب سے روزانہ پاکستان میں تقریباً چالیس بچے کسی نہ کسی قسم کے جنسی تشدد کا شکار بنتے ہیں
راولپنڈی کا رہائشی تنویر بھی بدقسمتی سے ان بچوں میں شامل ہیں تنویر بارہ برس کی عمر میں گاڑیوں کی ورکشاپ میں کام سیکھنے کے لئے لایا گیا وہاں دو برس تک کام کرنے کی تنویر کو بہت زیادہ قیمت چکانی پڑی
ابے والد نے مجھے اس کام پر ڈال دیا میں ادھر کام سیکھنے آیا تھا مگر ورکشاپ کے کئی لڑکوں نے میرے ساتھ غلط کام کیا
تنویر نے کہا کہ اس نے استاد سے شکایت بھی کی مگر اس بات پر اسے استاد سے بھی مار کھانی پڑی بعد میں شکایت کرنے کی وجہ سے بڑے لڑکوں نے بھی مجھے مارا
ساحل کے مطابق مختلف سروے رپورٹوں اور ایف آئی آر سے اس بات کا انکشاف ہوا ہے کہ جنسی تشدد کے زیادہ تر واقعات نچلے طبقے میں وقوع پذیر ہوتے ہیں
انہوں نے کہا کہ زیادہ تر بچے ان افراد کے ہاتھوں جنسی تشدد کا شکار بنتے ہیں جن کو وہ پہلے سے جانتے ہیں
کچھ عرصہ پہلے ساحل نے ایک تحقیق کی تھی جس میں پانچ سو چھپن بچوں اور بچیوں کے بارے میں معلومات اکٹھی کی گئیں جو کسی نہ کسی قسم کے جنسی تشدد کا شکار بن چکے تھے
ان بچوں میں سے ایک سو بچے اجنبیوں کے ہاتھوں تشدد کا شکار ہوئے گیارہ ہمسایوں کے گیارہ مولویوں کے دس محرموں کے دس رشتہ داروں کے آٹھ پولیس والوں کے ایک استاد کے اور باقی چار سو پانچ بچے کسی دوسرے واقف کار کے ہاتھوں زیادتی کا شکار ہوئے
اس تحقیق کی رو سے یہ بات سامنے آئی کہ تقریباً اسی فیصد بچے ایسے اشخاص کے ہاتھوں جنسی تشدد کا نشانہ بنے جنہیں وہ پہلے سے جانتے تھے
بچوں پر جنسی تشدد ایک ایسا سنگین جرم ہے جس کا روکنا مذہبی اخلاقی اور معاشرتی طور پر ضروری ہے اور اسے معاشرے کی اولین ترجیحات میں ہونا چاہیئے مگر ان علاقوں کے بچوں کا پرسان حال کون ہو گا جہاں اس گھناؤنے فعل کو معاشرتی طور پر قبول کیا گیا ہے
اقوامِ متحدہ کے ادارے یونیسیف نے انیس سو نناوے میں پاکستان میں بچوں پر جنسی تشدد کے حوالے سے ایک سروے کیا اس سروے کے نتیجے میں جو انتہائی افسوسناک اور حیرت انگیز بات جو سامنے آئی وہ یہ تھی کہ پاکستان کے صوبہ سرحد میں ایک تہائی افراد بچوں پر جنسی تشدد کو جرم تو درکنار برائی بھی نہیں سمجھتے
واضح رہے کہ صوبہ سرحد میں عورتوں اور مردوں کے آپس میں ملنے پر سخت پابندی ہے اور وہاں برقعے کی پابندی تقریباً لازمی ہے
اکتوبر میں ہونے والے عام انتخابات میں صوبہ سرحد ہی وہ صوبہ ہے جہاں مذہبی جماعتوں کے اتحاد ایم ایم کو واضح برتری حاصل ہوئی تھی
نیشنل کمیشن چائلڈ ویلفیئر اینڈ ڈیولپمنٹ کے ڈپٹی ڈائریکٹر ڈاکٹر راشد منظور کا کہنا ہے کہ حکومتِ پاکستان اس سال کے آخر تک ایک منصوبہ شروع کرنے کا ارادہ رکھتی ہے جس کے تحت اس بات کی یقین دہانی کرائی جائے گی کہ بچوں کو ان کے مکمل حقوق دلوائے جائیں
انہوں نے کہا کہ بچوں پر جنسی تشدد اس پروگرام کا حصہ ہے اس برائی کو جڑ سے اکھاڑ پھینکنے کے لئے ہم قانون میں ضروری ترامیم کریں گے اس کے علاوہ قانون نافذ کرنے والے اداروں کو خاص ہدایات جاری کی جائیں گی
ماحول بنانے آئےہیں لالو
رپورٹ عدنان عادل بی بی سی اردو ڈاٹ کام لاہور
ہندوستان سے تینتیس ارکان پارلیمان اور چھبیس صحافیوں اور دانشوروں پر مشتمل ایک وفد ہفتہ کو واہگہ کے راستے لاہور پہنچا تو اس میں شامل بہار کے سابق وزیراعلی لالو پرساد یادُو میڈیا کی توجہ کا مرکز بنے رہے جن کا کہنا تھا کہ وہ محبت اور خیرسگالی کا پیغام لےکر آئے ہیں
یہ افراد ساؤتھ ایشین فری میڈیا ایسوسی ایشن سیفما اور جیو ٹیلی وژن کے زیراہتمام نو اور دس اگست کو اسلام آباد میں منعقد ہونے والی پاک بھارت کانفرنس میں شرکت کے لیے آئے ہیں
سیفما کے سیکرٹری سرمد منظور کے مطابق وفد میں تینتیس ارکان پارلیمان چھبیس صحافی اور دانشور اور بیس کے قریب ارکان کی بیگمات اور عملہ کے دوسرے ارکان شامل ہیں
وفد میں ہندوستان کی کشمیر کمیٹی کے سربراہ رام جیٹھ ملانی بھی شامل ہیں
واہگہ سرحد جو ہندوستان اور پاکستان کے درمیان روابط کی بحالی کے بعد وفود کی آمدورفت کا ایک مرکز بن گئی ہے غیرسرکاری تنظیموں کے ملازمین اور جمیعت علماۓ اسلام فضل الرحمن کے کارکن خاصی تعداد میں وفد کے اسقتبال کے لیے آئے تھے
لالو پرساد یادُو نے صحافیوں سے بات کرتے ہوئے کہا کہ وہ ہندوستان سے پاکستان کے لیے محبت اور خیرسگالی کا پیغام لے کر آئے ہیں
انھوں نے کہا کہ ہندوستان اور پاکستان کے لوگ ایک تھے لیکن دو بھائی دو جگہ بٹ گئے ان کی تہذیب رہن سہن اور حالات ایک ہیں لیکن ان میں دوریاں بڑھتی گئیں اور ان کے تعلقات بہتر بنانے کی کوششیں ہوئیں جو کامیاب نہیں ہوسکیں
لالو پرساد یادُو نے کہا کہ ہندوستان کی تقسیم کی وجہ سے مسلم بھائی بڑے پیمانے پر ان کی ریاست بہار سے پاکستان چلے آئے اور اب ان کے رشتے دار وہاں پر بھی ہیں
لالور پرساد یادُو نے کہا کہ اگر پڑوسی ناراض ہو اور اس سے جھگڑا رہے تو وہ دو دونوں آگے نہیں بڑھ سکتے انھوں نے کہا کہ دونوں ملکوں کے درمیان بہت سے معاملات پر مڈ بھیڑ ہے تاہم وہ یہاں مذاکرات کرنے نہیں آئے بلکہ تعلقات بنانے کے لیے سازگار فضا بنانے آئے ہیں تاکہ بھائی بھائی ہندوستان اور پاکستان مل کر رہیں
انھوں نے کہا کہ دونوں ملکوں کے درمیان میں آپس میں اچھا واتا ورن ماحول بنے گا من ٹھیک ہوگا تو سب ٹھیک ہوجائے گا
وفد میں بھارتیہ جنتا پارٹی کے لوک سبھا قومی اسمبلی کے رکن وجندر پال سنگھ اور ان کی بیوں الکا سنگھ بھی شامل ہیں وجندر سنگھ نے کہا کہ ان کا تعلق اجمیر شریف سے ہے جسے ہندوستان میں مسلمان خانہ کعبہ کے بعد سب سے بڑی مقدس جگہ مانتے ہیں اور وہاں پاکستان سے لوگوں کو آنا جانا رہتا ہے
انھوں نے کہا کہ راجھستان کے لوگ پاکستان سے اچھی دوستی چاہتے ہیں اور وہ یہی پیغام لے کر آئے ہیں کہ دونوں ملکوں کے لوگوں کی سینکڑوں برسوں سے جو دوستی موجود ہے وہ مضبوط ہو
راجیندر کی بیوی الکا نے کہا کہ ان کی والدہ کا تعلق راولپنڈی سے اور والد کا تعلق گجرات پاکستان سے تھا اس لیے ان کی پاکستان آنے میں اور بھی دلچسپی تھی اور اب وہ اپنے ماں باپ کا لاہور کی نسبت روڈ پر وہ مکان دیکھنے جائیں گی جس میں وہ رہا کرتے تھے
وفد میں شامل ایک صحافی سوشیت سرین نے کہا کہ وزیراعظم اٹل بہاری واجپئی نے پاکستان کی طرف دوستی کا ہاتھ بڑھا کر ایک بڑا جوا کھیلا ہےکیونکہ اگر وہ اس عمل میں ناکام ہوگئے تو اگلے سال الیکشن میں کانگریس اسے ان کے خلاف استعمال کرے گی
سوشیت نے کہا کہ یہ بات سمجھ سے باہر ہے کہ واجپئی نے یہ قدم کیوں اٹھایا کیونکہ بظاہر دونوں ملکوں کے درمیان مذاکرات کی کامیابی کے امکانات نظر نہیں آتے تاہم ہوسکتا ہے کہ ان کی سیاسی سوجھ بوجھ کوئی خاص بات دیکھ رہی ہے
سوشیت کا کہنا تھا کہ ہندوستان کے عوام میں یہ خواہش موجود ہے کہ پاکستان سے تعلقات بہتر ہوں اور پچاس سال میں بہت ہوگیا ہے لیکن انھوں نے کہا کہ شکوک و شبہات بھی موجود ہیں
وفدکے ارکان شام کو جائنٹ ایکشن کمیٹی کے استقبالیہ میں شرکت کے بعد اسلام آباد روانہ ہوجائیں گے
منشیات کا خاتمہ ممکن ہے
اقوام متحدہ کے انسداد منشیات کے ادارے کا کہنا ہے کہ افغانستان کے دارالحکومت کابل میں ایک محتاط اندازے کے مطابق منشیات کے عادی افراد کی تعداد انچاس ہزار ہے جس میں سے چوبیس ہزار چرس گیارہ ہزار افیم سات ہزار ہیروئن اور سات ہزار شراب کی لت میں مبتلا ہیں
اس میں صرف شراب باہر سے آتی ہے جبکہ باقی منشیات افغانستان اور پاکستان کے بعض قبائلی علاقوں میں ہی پیدا ہوتی ہے جبکہ اس پیداوار کی زیادہ کھپت مغربی ملکوں میں ہوتی ہے
منشیات کی پیداوار تیاری خرید و فروخت اور استعمال ایک عالمی مسئلہ ہے
امریکہ میں غیر سرکاری شعبہ میں قائم ورلڈواچ انسٹی ٹیوٹ کی دوہزار تین کی رپورٹ وائٹل سائنز کے مطابق اس وقت عالمی سطح پر تین سو سے پانچ سو ارب ڈالر سالانہ کی منشیات فروخت ہوتی ہیں جبکہ عالمی منڈی میں قانونی ادویات کی تجارت کا تخمیہ تین سو ارب ڈالر لگایا گیا ہے
دنیا کے کم سے کم ایک سو بیس ممالک میں چرس پینتیس میں افیم اور صرف چھ میں کوکا کی پیداوار کی جاتی ہے
نوے کی دہائی کے اواخر میں دنیا بھر میں پیدا ہونے والی افیم کا ستر فی صد افغانستان میں پیدا ہوتا تھا تاہم دو ہزار ایک میں طالبان نے پوست کی کاشت پر مکمل پابندی عائد کر دی جس کے نتیجہ میں افیم کی پیداوار تین ہزار دو سو چھہتر ٹن سے کم ہو کر ایک دم ایک سو پچاسی ٹن تک گِر گئی
تاہم افغانستان پر امریکی حملہ کے نتیجہ میں طالبان حکومت کے خاتمہ کے بعد سن دو ہزار دو میں افیم کی پیداوار میں زبردست اضافہ ہوگیا اور تین ہزار چار سو ٹن افیم پیدا ہوئی
افغانستان میں دو لاکھ سے ڈھائی لاکھ خاندان پوست کی کاشت کرتے جس سے انہیں اوسطاً تین سے چار ہزار امریکی ڈالر سالانہ کی آمدنی ہوتی ہے افغانستان جیسے غریب ملک میں یہ ایک خطیر رقم ہے
طالبان حکومت کے خاتمے کا اثر پاکستان کے قبائلی علاقوں
پاکستان میں منشیات کے انسداد اور تحقیق کی کونسل نارک کے مشیر ذوالقرنین شاہ کا کہنا ہے کہ قبائلی علاقوں میں بھی آٹھ سو میٹرک ٹن افیم پیدا ہوئی
مئی کے مہینے میں جب میں خیبر ایجنسی کے علاقے تیراہ کے باغ میلہ میں گیا تو وہاں درجہ اول کی چرس نو ہزار روپے فی کلو جبکہ گھٹیا درجے کی چرس کی قیمت ایک سو روپے فی کلو تھی اسی طرح تر یا تازہ افیم کا بھاؤ بیس ہزار روپے کلو اور خشک کا بتیس ہزار روپے کلو تھا
اورکزئی ایجنسی کے ماموزی علاقے میں تقریباً دو سال پہلے
تک علماء کی وجہ سے بھنگ یا پوست کی کاشت ناممکن تھی مگر اس سال وہاں بھی پوست کی کھیتی لہلہا رہی تھی مقامی لوگوں کا کہنا تھا کہ افغانستان میں طالبان حکومت کے خاتمے کے بعد یا تو یہاں کے علماء خود کو کمزور محسوس کرنے لگے ہیں یا پھر انہوں نے خاموشی اختیار کر لی ہے
ایک کاشتکار جمعہ گل کا کہنا تھا اس سال اکثر لوگوں نے پوست اس لئے کاشت کی ہے کہ ایک تو منڈی میں افیم کا نرخ بہت بڑھ گیا ہے اور مکئی کے مقابلے میں کئی گنا زیادہ رقم ملتی ہے اور دوسرے یہ کہ یہ منشیات زیادہ تر مغربی ملکوں کو جاتی ہیں اس لئے ان کے نزدیک یہ جائز ہے
نارک کے ایک اور رکن ڈاکٹر اقبال آفریدی کہتے ہیں کہ منشیات پر قابو پانے میں ناکامی کا ایک سبب یہ بھی ہے کہ تمام ادارے منشیات کی نقل وحمل پر قابو پانے میں مصروف ہیں جبکہ ضرورت اس بات کی ہے کہ اسے پیداوار کے مرحلے پر ہی ختم کر دیا جائے انہوں نے بتایا کہ ایم بی بی ایس کے پانچ سالہ کورس میں منشیات کے علاج کے بارے میں کوئی باب موجود نہیں ہے
ذوالقرنین شاہ نے بتایا کہ جون دوہزار میں کراچی میں انسداد منشیات پر ایک سیمینار منعقد کیا گیا تھا جس میں نارک نے پوپی پرچیزنگ پروگرام یا پی پی پی کی تجویز پیش کی تھی اس سیمینار میں اس وقت کے امریکی قونصلر جان بینٹ اور طالبان قونصلر رحمت اللہ کاکازئی بھی شریک تھے
پی پی پی کے منصوبے کا مقصد یہ تھا کہ کاشتکاروں سے بھنگ اور پوست کی فصل منڈی کے نرخ پر خرید لی جائے اور اس کے بعد اسے تلف کر دیا جائے کیونکہ اس پر صرف تیس کروڑ ڈالر خرچ ہونگے جبکہ انسداد کے لئے عالمی اقدامات پر ساٹھ ارب ڈالر سالانہ کی لاگت آتی ہے جس میں سے صرف امریکہ بتیس ارب ڈالر خرچ کرتا ہے
ان کا کہنا تھا کہ تقریب کے اختتام پر امریکی قونصلر نے از راہ مذاق کہا یار کیوں لوگوں کی نوکریوں کے پیچھے پڑ گئے ہو
ذوالقرنین شاہ کہتے ہیں کہ اس کاروبار کے پیچھے بہت سے لوگوں کے سیاسی مفادات بھی ہیں مثلاً افغانستان میں روسی جارحیت کے خلاف جنگ کے دوران منشیات کا کاروبار زوروں پر رہا کیونکہ اس سے جنگ کے لئے سرمایہ باہم پہنچایا جاتا تھا
سوال یہ ہے کہ کیا اس بار افغانستان کی تعمیرنو میں منشیات کی تجارت کوئی کردار ادا کرے گی
پشتونوں کی پریشانی
عالمی معاملات پر غور کرنے والے تھنک ٹینک نے خبردار کیا ہے کہ افغانستان کے پشتون باشندوں کو ملک کے سیاسی امور میں کم نمائندگی دیئے جانے کے تباہ کن نتائج برآمد ہو سکتے ہے
انٹرنیشنل کرائسس گروپ آئی سی جی کی شائع کردہ رپورٹ میں کہا گیا ہے کہ افغانستان کے مقامی باشندوں کو سیاسی امور سے الگ تھلگ کیے جانے کے باعث حکومت کے خلاف بد دلی میں اضافہ ہو رہا ہے جس سے علاقائی عدم استحکام بڑھنے کا خدشہ ہے
رپورٹ میں یہ بھی کہا گیا ہے کہ سینیئر طالبان کمانڈروں کے دوبارہ منظرِ عام پر آنے سے ملک میں عدم استحکام کا خطرہ مزید بڑھ رہا ہے کیونکہ یہ کمانڈر عوامی بد دلی اور عدم اطمینان کا فائدہ اٹھانے پر تیار نظر آ رہے ہیں
افغانستان کے شمالی اور مغربی علاقوں میں مقامی پشتونوں کے خلاف پرتشدد کارروائیوں اور ملک کے جنوبی علاقوں میں امریکی فوج کی مسلح کارروائیوں کے باعث حکومت مخالف جذبات کو مزید ہوا ملی ہے
عام تاثر یہی ہے کہ پشتون تاجر افغانستان کے مغربی شہر ہرات نہیں جا سکتے کیونکہ وہاں مقامی تاجک ملشیاء کا زور ہے
تاجک باشندے ملک کا پچیس فیصد ہیں اور تاجکستان سے ملحقہ سرحد کے قریب افغانستان کے شمالی اور شمال مشرقی حصوں میں آباد ہیں
افغان امور کے ماہر مصنف مائیکل گریفین کا کہنا ہے سن دو ہزار ایک سے جاری طالبان مخالف بیان بازی کے باوجود میرے خیال میں طالبان کو اب سلامتی کی اصل ضمانت تصور کیا جانے لگا ہے اور پشتون اس رجحان کی طرف مائل ہونے لگے ہیں
آئی سی جی کی رپورٹ میں کہا گیا ہے کہ افغانستان کے عبوری صدر حامد کرزئی ملکی سلامتی کے اداروں پر تاجک دھڑے کے اختیارات کو محدود کرنے میں ناکام رہے ہیں
ٹرمینیٹر سیاست میں
ہالی وڈ کے مشہور اداکار آرنلڈ شوارزنیگر نے امریکی ریاست کیلیفورنیا میں گورنر کے انتخاب کے لئے کاغذاتِ نامزدگی جمع کروا دیئے ہیں
کیلی فورنیا کے گورنر کے عہدے کے لئے ایک سو کے قریب امیدوار میدان میں اترے ہیں جن میں آسٹریا میں پیدا ہونے والے شوارزنیگر سب سے نمایاں ہیں
چھپن سالہ شوارزنیگر سیاست میں نووارد ہیں لیکن مبصرین کے خیال میں اس وقت وہ انتخابی دوڑ میں سب سے آگے ہیں اس انتخاب میں سیاستدانوں کے علاوہ کچھ روایتی امیدوار بھی سامنے آئے ہیں جن میں عریاں فلموں میں کام کرنے والی ایک اداکارہ انجلین اور اسی طرح کے ایک جریدے کے ناشر لیری فلنٹ بھی شامل ہیں
کیلی فورنیا میں مالی بحران کے باعث وقت سے پہلے سات اکتوبر کو انتخابات ہو رہے ہیں جن میں طے ہوگا کہ موجودہ گورنر گرے ڈیوس کو جن کا تعلق ڈیموکریٹک پارٹی سے ہے اپنے عہدے سے ہٹایا جانا چاہیے یا نہیں
گورنر گرے ڈیوس کا کہنا ہے کہ ان کے مخالف سب ہی امیدوار کھوکھلے ہیں انہوں نے کہا کہ چٹکلوں کی مدد سے انسان صرف حد تک ہی آگے جا سکتا ہے
شوارزنیگر جب لاس اینجلس میں اپنے کاغذات جمع کروانے گئے تو ان کے حمایتیوں کا ایک گروہ ان کے استقبال کے لئے وہاں موجود تھا انہوں نے ساڑھے تین ہزار ڈالر فیس جمع کرانے اور کاغذی کارروائی کی تکمیل سے پہلے لوگوں سے مصاحفہ کیا اور آٹوگراف دیئے
شوارزنیگر کا تعلق رپبلکن پارٹی سے ہے ابھی انہوں نے انتخابی حکمت عملی وضع نہیں کی لیکن ان کا کہنا ہے کہ اقتصادی پالیسیوں کے حوالے سے وہ قدامت پسند ہیں اور اپنے آپ کو سماجی اعتدال پسند کہتے ہیں
سنیچر کو کاغذات جمع کروانے والوں میں سیاسی مبصر اور ماحولیات کے لئے کام کرنے والی آریانہ ہفنگٹن شامل ہیں جنہوں نے شوارزنیگر پر تنقید کرتے ہوئے کہا کہ وہ جیپ پر آئے ہیں جب کہ ان کو ماحولیات دوست گاڑی پر سفر کرنا چاہیے
پانی سمندر میں کیوں جائے
ایک صدر پرویز مشرف ہی کیا کروڑوں لوگ سمجھتے ہیں کہ دریا کا جتنا پانی بھی سمندر میں جاتا ہے ضائع ہو جاتا ہے مگر یہ تصور شمالی امریکہ کے قدیم باشندوں کے اس عقیدے جیساہے کہ سردرد دراصل کھوپڑی میں بھوت گھسنے سے ہو جاتا ہے لہٰذا بھوت نکالنے کیلئے کھوپڑی میں سوراخ کر دیا جاۓ
دریائی پانی کی ایک خاص مقدار سمندر میں جانا اتنا ہی ضروری ہے جتنا کہ آبپاشی کیلئے اس کا استعمال ایک کی قیمت پر اگر دوسرے کو بچانے کی کوشش کی جاۓ تو دونوں عمل تباہ ہو جاتے ہیں بلکہ ہو رہے ہیں مثلاً دریاۓ سندھ کا ڈیلٹا اب سے چالیس برس پہلے تک نہائت سر سبز و شاداب تھا پانی کی مسلسل کمی نے نا صرف ڈیلٹا کا حجم کم کر دیا بلکہ لاکھوں لوگ بڑے قصبات اور شہروں کی جانب نقل مکانی کر گئے مچھلیوں کی ایسی کئ نسلیں جو ڈیلٹا میں ہی پروان چڑہتی تھیں نایاب ہو گئیں ساحل کیلئے پھیھپڑوں کا کام کرنے والے مینگرووز کے گھنے جنگلات میھٹا پانی نہ ہونے کے سبب گنجے ہو گئے ہیں جب دریائی پانی سمندر میں نہیں گرتا تو سمندر دریائی شاخوں اور خشکی پر چڑھ دوڑتا ہے اور یہی ہو بھی رہا ہے ساحلی ضلع ٹھٹھ اور بدین کی ڈہائی تحصیلوں کو سمندر نگل چکا ہے میں نے دو برس قبل کوٹری بیراج سے چالیس کیلومیٹر نیچے جھرک کے مقام پر دریاۓ سندھ کی گزرگاہ میں کچھ کچھ فاصلے پر جوہڑوں کی شکل میں جمع پانی چکھا نہائت کھارا اور نمکین پانی حالانکہ یہ مقام سمندر سے کوئی نوے کیلو میٹر کے فاصلے پر ہے
صدام حسین نے تو فرات اور دجلہ کے دلدلی ڈیلٹے پر چھ ہزار برس سے آباد لاکھوں لوگوں کو سزا دینے کیلئے مصنوعی طور سے دریاؤں کا رخ موڑا لیکن سندھ کے ڈیلٹا کو تو مسلسل خشک سالی ہی کافی ہے انیس سو پچاس کے عشرے میں سندھ کے ڈیلٹا سے سالانہ تیس ملین ایکڑ فٹ پانی گزرتا تھا جو ڈیموں کی تعمیر کے سبب کم ہوتے ہوتے دس ملین ایکڑ فٹ رھ گیا پچھلے دس برس سے یہ مقدار بھی نہیں گزر پائی اور اب جنرل مشرف کہہ رہے ہیں کہ پانی کی یہ مقدار بھی سمندر تک پہنچنا پانی ضائع کرنے کے برابر ہے جبکہ صوبوں کے درمیان پانی کی تقسیم کے آخری معاہدے میں بھی یہ تسلیم کیا گیا ہے کہ ڈیلٹا کو کم از کم اتنا پانی تو لازماً چاہیۓ ہی چاہئۓ
پاکستان میں پانچ بڑے اور کوئی پندرہ چھوٹے دریا ہیں مگر ساٹھ فیصد آبادی کو پینے کا صاف پانی بھی مئیسر نہیں اب تک جتنے ڈیم بناۓ گئے ہیں انکا بھی چالیس فی صد پانی کھیت تک پہنچنے سے پہلے پہلے غیر پختہ نہروں اور نالوں کے رساؤ کے سبب ضائع ہو جاتا ہے گویا ہر سال ایک کالا باغ ڈیم کے مساوی پانی تقسیم و ترسیل کے ناقص نظام کے سبب کسی کام نہیں آ رہا لیکن کیا یہ بات کسی نے صدرِ پاکستان کو بھی بتائی ہے جو بائیس اگست سے اہلِ سندھ کو یہ سمجھانے کی مہم پر نکلیں گے کہ نۓ ڈیم اور نہریں اس ملک کے مستقبل کیلئے کس قدر ضروری ہیں
انٹرنیٹ چلو میلہ لگائیں
مختلف جگہوں سے انٹرنیٹ کے ذریعے ملاقات کا وقت اور مقام طے کر کے لوگوں کو کسی ایک ہی جگہ جمع کرنے کےخیال کی ابتدا امریکہ کے شہر نیو یارک میں ہوئی تھی
لندن پہنچنے والوں کا تازہ پروگرام اسی سال جون میں مرتب ہوا اور اگست کی ایک شام انٹرنیٹ کے لگ بھگ دو سو جیالوں کے درمیان بالمشافہ ملاقات لندن میں ہوگئی
لندن کے اس انٹرنیٹ میلے میں شامل افراد کو مقامِ ملاقات اور دیگر تفصیلات لندن کے فلیش موب ویب سائٹ نے فراہم کیں ان لوگوں کو سوہو کے ایک شراب خانے میں جمع ہونے کا کہا گیا جہاں انہیں مزید بتایا گیا کہ یہاں سے انہیں جانا کہاں ہے
اور انٹرنیٹ کے ان شیدائیوں کو آخری ہدایات یہ ملیں کہ پہلے انہیں لندن کے صوفہ اسٹور میں پہنچ کر وہاں نمائش پر رکھا ہوا فرنیچر دیکھنا ہے اور اس کے بعد انہیں کسی دوست کو موبائل فون پر اس کے بارے میں اس شرط کے ساتھ بتانا ہے کہ گفتگو میں انگریزی کاحرف او زبان پر نہ آنے پائے
اور بعد میں اس اچانک واقعہ پر اپنے تاثرات بیان کرتے ہوئے رابنسن کا کہنا تھا پہلے تو میں یہ سمجھا کہ اسٹور کے باہر کوئی لڑائی ہوگئی ہے پھرکچھ ہی لمحوں بعد مجھے یہ خیال آیا کہ کہیں اسٹور پر کوئی بڑا آدمی تو نہیں آن پہنچا
انٹرنیٹ کے ذریعے لندن میں اس جمِ غفیر کے روحِ رواں حضرات میں سے ایک صاحب جن کا نام زی ہے کہتے ہیں اس طرح کے کام ایسے ہی ہوا کرتے ہیں کیونکہ اس میں کوئی نظریاتی دشواری نہیں ہوتی اور پھر یہ کہ اتنی گرمی میں تو اسی طرح کا موج میلہ ہوسکتا ہے
یورپ میں انٹرنیٹ کے ذریعے لوگوں کا اجتماع اٹلی کے شہر روم میں بھی ہو چکا ہے جہاں نیٹ کے جیالے کتابوں کی ایک دکان میں پہنچ گئے اور دکان پر موجود اسٹاف سے ان کتابوں کے بارے میں پوچھنا شروع کردیا جن کا وجود ہی نہیں تھا
کینڈا کے شہر ٹورنٹو میں بھی اسی طرح کا ایک میلہ لگنا تھا لیکن اس میلے کو اس بنا پر منسوخ کرنا پڑ گیا کہ میلے میں شریک ہونے والے افراد کی تعداد پولیس کی تعداد سے زیادہ ہوگئی تھی
کہنے والے کہتے ہیں کہ جس طرح انٹرنیٹ کے ذریعے ان میلوں کا آغاز ہوا تھا اسی طرح یہ ختم بھی ہو جائے گا
بارش کی دعا کریں پوپ
سن دو ہزار تین کے موسمِ گرما میں برطانیہ سمیت یورپ بھر میں گرمی کے تمام سابقہ ریکارڈ ٹوٹ گئے ہیں عیسائیوں کے مذہبی پیشوا پوپ جان پال نے کیتھولک عیسائی برادری سے اپیل کی ہے کہ وہ یورپ میں بارشوں کے لیے خصوصی دعا مانگیں
برطانوی محکمۂ موسمیات کے مطابق برطانیہ میں گرمی پڑنے کا یہ ریکارڈ اس وقت قائم ہوا جب لندن کے ہیتھرو ایئر پورٹ پر درجۂ حرارت سینتیس ڈگری سینٹی گریڈ ننانوے ڈگری فیرن ہائیٹ ریکارڈ کیا گیا
محکمۂ موسمیات کے حکام کا کہنا ہے کہ یہ درجۂ حرارت دوپہر بارہ بج کر چالیس منٹ پر ریکارڈ کیا گیا تاہم دوپہر کے بعد اس میں مزید اضافہ ہوسکتا ہے اور ممکن ہے کے گرمی پڑنے کا یہ ریکارڈ بھی زیادہ دیر قائم نہ رہ سکے
ایسے میں کیتھولک عیسائی برادری کے مذہبی پیشوا پوپ جان پال نے موسم گرما کی اپنی رہائش گاہ پر جمع ہونے والے ہزاروں زائرین سے خطاب کرتے ہوئے کہا کہ یورپ کے کئی ملکوں میں لگنے والی آگ سے ہزاروں ایکڑ اراضی پر جنگلات تباہ ہو چکے ہیں اور اس سے ماحولیات پر بھی منفی اثرات مرتب ہو رہے ہیں
یورپ کے کئی جنگلوں میں لگنے والی آگ سے اب تک ایک لاکھ پچہتر ہزار ایکڑ اراضی پر کھڑے جنگلات راکھ ہو چکے ہیں
فرانس کے دارالحکومت پیرس میں آگ بجھانے والے عملے کے مطابق انہیں آگ لگنے سے متعلق روزانہ اوسطاً چھ سو پیغامات موصول ہو رہے ہیں
گرمی کی اس شدت سے فرانس میں دس لاکھ مرغیاں ہلاک ہو چکی ہیں
قطر کا فٹبالی خواب
دنیائے فٹ بال کے مایہ ناز کھلاڑی جن میں ارجنٹینا کے سپر اسٹار گیبریئل بتیستا برازیل کے روماریو اور مانچسٹر سٹی کے علی بیناربیا بھی شامل ہیں آئندہ سیزن میں خلیجی ریاست قطر میں اپنی مہارت کے جوہر دکھائیں گے
توقع ہے کہ کیلٹک کے اسٹرائکر ہینریک لارسن بھی ان کھلاڑیوں سے آن ملیں گے سویڈن سے تعلق رکھنے والے لارسن نے کہا کہ اگر انہیں کوئی بڑی پیشکش کی گئی تو وہ اس پر سنجیدگی سے غور کریں گے اور اپنے خاندان سے صلاح مشورہ کریں گے
قابلِ غور بات یہ ہے لیکن آخر قطر فٹ بال کھلاڑیوں کا نیا مرکز کیونکر بن گیا اس کا جواب بہت سادہ اور آسان ہے اور وہ ہے پیسہ
قطر کی اولمپک کمیٹی نے ہر ٹیم کو ایک کروڑ ڈالر دیئے ہیں تاکہ وہ چار بڑے کھلاڑیوں کو بلا سکیں ٹاپ ڈویژن کی دس ٹیموں میں ہر ایک اٹھارہ لیگ میچ کھیلے گی اور سوکر ایسوسی ایشن کپ میں چار میچ جیتنے والی ٹیم فائنل تک پہنچ جائے گی
انیس سو چوہتر میں تشکیل پانے کے باوجود قطر لیگ کو عوامی مقبولیت حاصل نہیں ہو پائی
بیشتر کھلاڑی نیم پیشہ ور ہیں اور فٹ بال کھیلنے کے ساتھ ساتھ مختلف ملازمتیں کر رہے ہیں
گزشتہ برس ہونے والے مقابلوں میں شائقین کی زیادہ سے زیادہ تعداد دس ہزار رہی جو السعد اور الریان کے درمیان ہونے والا میچ دیکھنے آئی تھی
تاہم توقع کی جا رہی ہے کہ دنیا کے نامور فٹ بال کھلاڑیوں کی شمولیت سے یہ رجحان بدل جائے گا
مڈل ایسٹ فٹ بال ڈاٹ کام کے مدیر محمد چبارو نے کہا ہے کہ قطر میں برازیل کے مقابلے میں ارجنٹینا کو زیادہ شہرت حاصل ہے اور خلیجی ممالک میں بتیستا کو ایک بڑا ہیرو تسلیم کیا جاتا ہے
اولمپک کمیٹی فٹ بال پر لاکھوں ڈالر خرچ کرنے کے لیے اس لیے تیار ہے کیونکہ کمیٹی کے سربراہ شہزادہ تامیم کھیلوں کے دلدادہ ہیں اور انہیں ریاست کے حکمران شیخ محمد حماد بن خلیفہ التھانی نے جو شہزادہ تامیم کے والد بھی ہیں بظاہر اپنا ولی عہد بھی نامزد کر دیا ہے
شیخ محمد حماد بن خلیفہ التھانی توقع کر رہے ہیں کہ دنیا کے مایہ ناز فٹ بال کھلاڑیوں کو قطر مدعو کر کے قطر کی فٹ بال ایسوسی ایشن خاصا منافع کما سکتی ہے
راڈک نےفیڈررسےبدلہ لےلیا
اینڈی راڈک نے کینیڈا میں ہونے والے ماسٹرز سیریز کے مقابلوں میں اپنے حریف راجر فیڈرر کو چھ چار تین چھ اور سات چھ سے ہرا کر ومبلڈن کے سیمی فائنل میں ان کے ہاتھوں شکست کا بدلہ لیا ہے
فیڈرر کی شکست کا مطلب ہے کہ اب وہ آندرے اگاسی پر سبقت اور دنیا کے نمبر ون بننے کا موقع گنوا چکے ہیں اپنی شسکت پر انہوں نے کہا کہ یہ نادر موقع ہاتھ سے نکلنے پر انہیں رنج ہے
امریکی کھلاڑی راڈک نے اپنی طاقتور سروس کے زور پر سویٹزرلینڈ کے فیڈرر پر قابو پایا تاہم ومبلڈن کے چیمپیئن کو شکست سے دو چار کرنے کے لئے انہیں سخت محنت کرنا پڑی
راڈک کا مقابلہ فائنل میں ڈیوڈ نلبینڈیئن سے ہوگا جنہوں نے رینر شوٹلر کو تین چھ چھ دو اور چھ دو سےشکست دی تھی
رینر کا تعلق ارجنٹینا سے ہے
پانی کا بحران سو ممالک کا اجلاس
دنیا بھر میں پینے کے پانی کی فراہمی کے بحران پر بحث کرنے کے لئے دنیا کے تقریباً سو ممالک کے مندوبین جن میں سیاستداں اور ماہرین شامل ہیں سوئیڈن کے دارالحکومت اسٹاک ہوم میں جمع ہوئے ہیں یہ اجلاس پیر کو شروع ہوگا
اس اجلاس میں دنیا بھر کی حکومتوں سے مطالبہ کیا جائے گا کہ وہ گزشتہ برس ترقیاتی امور کے لئے منعقدہ عالمی اجلاس میں کئے جانے اپنے وعدے نمٹانے کے لئے زیادہ مربوط اور بہتر اقدامات کریں
اس وقت دنیا کی بیس فیصد آبادی کو جس کی تعداد ایک اعشاریہ چار ارب ہے پینے کا پانی میسر نہیں ہے جبکہ دنیا کی پینتیس فیصد آبادی یعنی دو اعشاریہ تین ارب افراد کو پانی کی نکاسی کی معقول سہولت میسر نہیں ہے
انٹرنیٹ ہوا کے دوش پر
لیکن ایک نیا سروے یہ بتاتا ہے کہ برطانیہ میں کمپیوٹر استعمال کرنے والے زیادہ تر لوگوں کو اس بات کا بالکل اندازہ نہیں تھا کہ یہ وائی فائی ہاٹ اسپاٹ مقامات کیا ہیں
اس سلسلے میں جن لوگوں سے بات چیت کی گئی ان میں تقریباً تیس فیصد یہ بات جانتے تھے کہ ہاٹ اسپاٹ ان مقامات کو کہتے ہیں جہاں کسی تار یا کیبل کے بغیر ہی کمپیوٹر کے ذریعے انٹرنیٹ پر رابطہ قائم کیا جا سکتا ہے
یہ بات ایسی کمپنیوں کے لیے مایوس کن ثابت ہو گی جو لوگوں کو کیفے ہوٹلوں اور دیگر مقامات سے تار کے بغیر انٹرنیٹ پر جانے کی سہولت کی طرف راغب کرنا چاہتے ہیں
یورپ میں اس وقت تقریباً ایک ہزار مقامات پر ہاٹ اسپاٹ کی سہولت میسر ہے جہاں سے لوگ لیپ ٹاپ کمپیوٹروں کے ذریعے انٹرنیٹ پر ہر طرح کا رابطہ قائم کر سکتے ہیں بشرطیکہ ان صارفین کے پاس وائرلیس ٹیکنالوجی کے صحیح آلات موجود ہوں
بیشتر لوگ وائرلیس ٹیکنالوجی کے استعمال پر حیران ہوئے کیونکہ انہوں نے دی گئی فہرست سے غلط جواب منتخب کیے تھے
پانچ فیصد افراد کا خیال تھا کہ وی فی ہاٹ اسپاٹ کا تعلق نائٹ کلبوں سے ہے جبکہ دو فیصد کے خیال میں یہ ایک ایسی شئے کا نام تھا جو دھوپ میں پڑے رہنے کے باعث باس دے گئی ہو
ان میں بعض ایسے لوگ بھی تھے جن کے خیال میں وی فی ہاٹ اسپاٹ کسی جدید ہاٹ ٹب کا نام تھا یا یہ مائیکرو ویو میں تیار کی گئی کسی خوراک کا نام تھا
ایک فیصد شادی شدہ افراد کے خیال میں وی فی ہاٹ اسپاٹ سے مراد وہ لوگ ہیں جن کی اپنے شریکِ حیات سے بن نہ پائی ہو
پیکرڈ بیل کے مینیجنگ ڈائریکٹر کا کہنا ہے کہ یہ کافی دلچسپ بات ہے کہ لوگ طرح طرح کی توجیہات بیان کرتے ہیں
اے آر ڈی جلسہ کی اجازت مل گئی
لاہور کی ضلعی حکومت نے حزب اختلاف کی جماعتوں کے اتحاد برائے بحالئی جمہوریت اے آر ڈی کو لاہور کے موچی دروازہ کی تاریخی جلسہ گاہ میں یوم آزادی کے موقع پر جلسہ کرنے کی اجازت دے دی ہے
پیپلزپارٹی کے ڈپٹی سیکرٹری اطلاعات الطاف قریشی نے بتایا کہ اے آر ڈی کے ایک وفد نےضلعی ناظم میاں عامر سے میو برادری کے ایک وفد کی موجودگی میں ملاقات کی جس کے بعد اے آر ڈی کو موچی باغ میں جلسہ کرنے کی اجازت دے دی گئی
اے آر ڈی نے راولپنڈی میں جلسہ کرنے کا منصوبہ متحدہ مجلس عمل کے وہاں جلسہ کی وجہ سے ترک کرکے لاہور کے موچی باغ میں منعقد کرنے کا اعلان کیا تھا لیکن ابتدائی طور پر اسے اس کی اجازت نہیں ملی تھی
لاہور کے ناظم میاں عامر نے کہا تھا کہ موچی باغ میں میو برادری کو جلسہ کرنے کی اجازت پہلے ہی دی جا چکی ہے اس لئے اے آر ڈی کسی اور جگہ کا انتخاب کرلے دوسری طرف پیپلز پارٹی اور مسلم لیگ ن کے رہنما یہ کہہ رہے تھے کہ حکومت اجازت دینے میں دیر کررہی ہے تاکہ کنفیوژن پیدا ہو
الطاف قریشی کا کہنا ہے کہ ضلعی ناظم کا رویہ مثبت تھا اور انہوں نے میو برادری کے وفد سے کہا کہ یہ سیاسی معاملہ ہے اس لیے وہ اپنا کنوینشن مینار پاکستان کے میدان میں کرلیں جس پر وہ راضی ہوگۓ اور موچی باغ کی جگہ جلسہ کے لیے اے آر ڈی کو دے دی گئی
وفد میں شریک پیپلز پارٹی پنجاب کے سیکرٹری اطلاعات نوید چودھری نے کہا کہ انہوں نے میو برادری کو پیشکش کی ہے کہ اگر جلسہ کی جگہ بدلنے سے ان کی برادری کو مشکلات کا اندیشہ ہے تو پیپلز پارٹی جسلہ گاہ کی تبدیلی کی مناسب تشہیر کے لیے ان کی مدد کرے گی
پیپلز پارٹی کے سیکرٹری جنرل جہانگیر بدر نے موچی باغ میں چودہ اگست کے جلسہ کے انتظامات کے لیے ایک کیمپ قائم کر دیا ہے
موچی دروازہ کی جلسہ گاہ پاکستان کی سیاست میں خاص اہمیت رکھتی ہے جہاں سے مختلف حکومتوں کے خلاف احتجاجی سیاست کا آغاز ہوا اندرون شہر میں واقعہ اس جلسہ گاہ کی ایک اہمیت یہ بھی ہے کہ اسے بھرنے کے لئے مینار پاکستان سے کم لوگ چاہیں اور سیاسی جماعتیں اس مجمع کو آسانی سے لاکھوں لوگوں کا ٹھاٹیں مارتا ہوا سمندر قرار دے سکتی ہیں
سزائے موت کا شکریہ
اس موقعہ پر میں استغاثہ کی ٹیم کا شکریہ ادا کرنا چاہوں گا جنہوں نے میرے لئے سزائے موت کا مطالبہ کیا ہے کیونکہ موت کے بعد ہی ہم مکمل طور پر پرسکون ہوتے ہیں اور موت کے بعد ہی ہم خدا کے زیادہ نزدیک ہوتے ہیں
یہ الفاظ تھےامام سمودرہ کے جو بالی میں ہونے والے بم کے دھماکوں کے ایک ملزم ہیں ان پر الزام ہے کہ انہوں نے گزشتہ برس بالی کے بم دھماکے کی منصوبہ بندی کی تھی جس میں دو سو دو افراد ہلاک ہو ئے تھے
بالی کے واقعے کے ایک اور ملزم امروزی کوگزشتہ ہفتے سزائےموت سنائی گئی تھی امروزی کے وکلاء اس سزا کے خلاف آج یعنی پیر کے روز اپیل دائر کریں گے
امام سمودرہ سفید قمیض اور ٹوپی پہنے ہوئے تھے اور کمرۂ عدالت میں داخل ہوتے وقت وہ اللہ اکبر کے نعرے لگا رہے تھے وہ کمپیوٹر کے ماہر ہیں انہوں نے اپنا بیان قرآنی آ یات سے شروع کیا
استغاثہ کا شکریہ ادا کرنے کے بعد انہوں نے بالی کی مقامی زبان میں بالی کے عوام سے معافی مانگی اگر میں نے کوئی غلطی کی ہے تو میں معافی چاہتا ہوں اگر اس حملے سے متاثر ہونے والوں میں انڈونیشیا کے لوگ اور دیگر مسلمان شامل ہیں تو مجھے معاف کر دیجئے
دریں اثناء انڈونیشیا کی ایک عدالت نے ایک عسکریت پسند اسلامی تنظیم کے ایک رہنما کو جکارتہ کے ان نائٹ کلبوں اور ریستورانوں پر حملوں کی منصوبہ بندی کرنے کے الزام میں سات ماہ جیل کی سزا سنائی ہے جہاں شراب فروخت کی جاتی ہے
حبیب رزاق پر یہ الزام بھی ہے کہ وہ انڈونیشیا کے عوام کو حکومت سے متنفر کرنے کی کوشش کرتے رہے ہیں
بروس آل مائیٹی منظور
ملائیشیا میں سنسر بورڈ نے مذہبی امور کے وزیر کی جانب سے اعتراضات کے باوجود ہالی ووڈ کے اداکار جم کیری کی مزاحیہ فلم بروس آل مائیٹی کی ریلیز کی منظوری دے دی ہے
فلم کی مقامی ڈسٹریبیوٹر کمپنی کی منیجر اینا اینجی کا کہنا ہے کہ سنسر بورڈ نے ہر زاوئیے سے اس فلم کا جائزہ لیا ہے اور انہیں اس میں کوئی قابلِ اعتراض بات نظر نہیں آئی
فلم میں جم کیری ایک ٹی وی رپورٹر کا کردار ادا کر رہے ہیں جو بعد میں ایک چیلنج کے طور پر خدا کی طاقت حاصل کرلیتا ہے تاکہ یہ دیکھ سکے کہ کیا وہ دنیا کوخدا سے بہتر چلا سکتا ہے
ابتدائی طور پر اس فلم کی نمائش سات اگست کو ملائیشیا میں ہونی تھی تاہم ملک کے مذہبی امور کے وزیر عبدلحامد زین العابدین کی جانب سے اعتراضات کے بعد اسے مؤخر کردیا گیا
ان کا کہنا تھا ہم مذاق میں بھی اپنے آپ کو خدا کے برابر تصور نہیں کر سکتے
اب اس فلم کی نمائش ستمبر کے آغاز میں متوقع ہے
ملائیشیاایک اسلامی ملک ہے اور یہاں مذہبی بنیادوں پر امریکی فلموں یا فلموں کے چند حصوں کو اکثر سنسر کردیاجاتا ہے
چین کیمیاوی گیس سے ہلاکتیں
چین کے ایک شہر میں تعمیراتی کام کے دوران خطرناک گیس خارج ہونے سے کم سے کم چھتیس افرادبری طرح متاثر ہوئے ہیں اس حادثے کے بارے میں شک ظاہر کیا جا رہا ہے کہ یہ دوسری جنگِ عظیم کے دوران یہاں رہ جانے والے کیماوی ہتھیاروں کے باعث پیش آیا ہے
چین کے ایک شہر میں تعمیراتی کام کے دوران دھات کے ڈرمز میں زرد رنگ کی گیس یعنی مسٹرڈ گیس پائی گئی جس سے وہاں موجود لوگ بری طرح متاثر ہوئے ہیں
متاثر ہونے والوں میں سے بیشتر مزدور تھے یا پھر وہ لوگ تھے جو ان ڈرمز کو کھولتے وقت ارد گرد موجود تھے
چین نے اس واقعے پر جاپان کی حکومت سے احتجاج کیا ہے جس سے دونوں ممالک کے درمیان اختتامِ ہفتہ امن معاہدے کے پچیس سال پوری ہونے کی تقریبات پر منفی اثرات مرتب ہوں گے
چین کے سرکاری ذرائع ابلاغ کے مطابق زخمی ہونے والوں میں سے چونتیس ہسپتال میں ہیں اور ان کی حالت نازک ہے
متاثرہ خاندانوں نے جاپانی حکومت سے حرجانے کا مطالبہ کیا ہے
جاپان کے ایک اعلی حکومتی اہلکار کے مطابق اس واقعہ کی تحقیقات کے لئے ماہرین کا ایک وفد چین پہنچا ہے انہوں نے کہا اگر یہ ثابت ہو گیا کہ اس واقعے کی ذمہ داری جاپان کی سابق فوج پر عائد ہوتی ہے تو پھر ہم معاملات کو اس کے مطابق طے کریں گے
یہ واقعہ گزشتہ ہفتے پیش آیا تھا جب وہاں موجود مزدوروں نے دھات کے پانچ ڈرمز دریافت کئے اور ان میں سے ایک کو کھول دیا گیا اس میں سے ایک سیال مادہ خارج ہوا جوکہ وہاں مٹی پر پھیل گیا
بعد میں مزدوروں نے ان ڈرمز کے ٹکڑے کر کے ری سائکلنگ یعنی دوبارہ قابلِ استعمال بنانے والے کارخانے کو بیچ دئے جبکہ وہاں کی متاثرہ مٹی تعمیراتی منصوبے کے مطابق مختلف علاقوں میں پھیلا دی
جنگ عظیم دوئم کے دوران چین اور جاپان کے تعلقات کی کشیدگی اب بھی محسوس کی جا سکتی ہے اور یہ چینیوں کی وجہ اشتعال بھی ہے
اس جنگ کے بعد واپس لوٹنے والی جاپانی فوج نے اپنے پیچھے بہت سے کیمیاوی ہتھیار چھوڑے تھے جن میں سے کچھ زمین میں دفن ہو گئے
چین پہلے بھی جاپانی حکومت سے اسی طرح کی شکایات کرتا رہا ہے ایسے واقعات سے متاثر ہونے والے چینیوں کے وکلاء کا کہنا ہے کہ دوسری جنگِ عظیم کے بعد سے اب تک دو ہزار افراد ہلاک ہو چکے ہیں
امریکی فوجی ہلاک
عراق کے دارالحکومت بغداد سے ستر کلو میٹر کے فاصلے پر واقع قصبے بعقوبہ میں ایک بم حملہ ہوا ہے جس کے نتیجے میں ایک امریکی فوجی ہلاک اور دو زخمی ہو گئے ہیں
اس بم حملے کا نشانہ بننے والے تینوں امریکی فوجی بغداد سے ستر کلو میٹر کے فاصلے پر واقع قصبے باقوبہ میں ایک تھانے کی حفاظت پر معمور تھے
حملے میں استعمال کیا جانے والا بم گھریلو ساخت کا بتایا گیا ہے
یہ واقعہ اتوار کو رات گئے ہوا تھا لیکن اس کی تفصیلات سوموار کی صبح سامنے آئی ہیں
تازہ ترین بم حملے کے سجتھ یکم مئی کو صدر بش کی طرف سے بڑی جنگی کاروائی کے خاتمے کے بعد سے ہلاک ہونے والے امریکی فوجیوں کی تعداد ستاون ہو گئی ہے
پیرس گرمی سے پچاس ہلاک
پیرس میں ڈاکٹروں نے بتایا ہے کہ یورپ میں گرمی کی شدید لہر کے باعث گزشتہ چار دنوں میں پیرس میں پچاس افراد ہلاک ہو گئے ہیں
فرانس میں ایمرجنسی ڈاکٹروں کی ایک ایسوسی ایشن کے سربراہ ڈاکٹر پیٹرک پیلاکس نے ان اموات کو قدرتی اموات قرار دیئے جانے پر سرکاری حکام پر سخت نکتہ چینی کی
انہوں نے سخت لہجہ اختیار کرتے ہوئے کہا میں اس بات کو بالکل تسلیم نہیں کرتا
پیرس میں گزشتہ ایک ہفتہ میں درجہ حرارت پینتیس سینٹی گریڈ یا اس سے زیادہ رہا جبکہ اتوار کے روز پچیس اعشاریہ پانچ سینٹی گریڈ درجہ حرارت کے ساتھ اب تک گرم ترین رات رہی
پورے یورپ میں گرمی کی لہر اور گرمی کے باعث آگ لگنے کے واقعات کی وجہ سے اب تک چالیس لوگ ہلاک ہوچکے ہیں
بڑھتی ہوئی گرمی کی لہر کے باعث یورپ کے کچھ حصوں میں اس موسم میں بجلی کی طلب میں کافی اضافہ ہونے کے باعث بجلی کی ترسیل بھی خطرے میں پڑسکتی ہے
توقع کی جارہی ہے کہ پورے برِ اعظم میں گرمی کے ریکارڈ ٹوٹ جائیں گے
گرمی کی شدت سے گزشتہ پیر سے پرتگال میں آگ لگی ہوئی ہے جس سے پہلے ہی کافی تباہی ہوچکی ہے
سینکڑوں کی تعداد میں آگ بجھانے کا عملہ جنوبی مونچیق کے پہاڑی سلسلے میں اپنی کوششوں میں مصروف ہے جہاں سے اب تک تین سو لوگ نقلِ مکانی کرچکے ہیں
ُادھر اٹلی کے شمال مشرقی شہر ادین کے قریب گزشتہ کئی دنوں سے آگ بجھانے والا عملہ اپنی کوششوں میں مصروف ہیں
یورپ میں جاری شدید گرمی کے باعث بجلی کے اداروں نے تنبیہ کی ہے کہ بڑھتی ہوئی گرمی اور دریاؤں میں پانی کی کمی کی بدولت بجلی کے ترسیلی نظام پر بھی منفی اثرات پڑسکتے ہیں
اطلاعات کے مطابق فرانس کے نیوکلر پاور پلانٹ میں بجلی کی ترسیل میں کمی متوقع ہے جبکہ بڑھتے ہوئے درجہ حرارت کی وجہ سے جرمنی میں پہلے ہی دو اسٹیشنوں میں بجلی کی ترسیل میں کمی کی جاچکی ہے
پیر کے روز پیرس میں ایک ہنگامی اجلاس بلایا جارہا ہے فرانس کے صنعتی وزیر نکول فونٹین نے اجلاس سے کہا کہ
حالات بہت سنگین ہیں
گزشتہ کئی روز میں کاروباری حضرات اور گھریلو صارفین کےایئر کنڈیشن پنکھوں اور فریج کے معمول سے زیادہ استعمال کی وجہ سے بجلی کی طلب کئی گناہ بڑھ گئی ہے
اتوار کے روز برطانیہ میں درجہ حرارت اڑتیس اعشاریہ ایک سینٹی گریڈ رہا جو کہ برطانیہ کی تاریخ کا اب تک گرم ترین دن ہے
جبکہ جرمنی کے شہر روتھ میں درجہ حرارت چالیس اعشاریہ چار سینٹی گریڈ کے ساتھ اب تک کا گرم ترین دن رہا
شیرون کو دھمکیاں ایک گرفتار
اسرائیلی پولیس نے بتایا ہے کہ ہیبرون کے ایک بائیس سالہ شہری کو وزیر اعظم ایریئل شیرون کو قتل کرنے کی دھمکیوں کے الزام میں گرفتار کیا گیا ہے
اطلاعات کے مطابق یہ شخص اتوار کی رات وزیرِ اعظم کے سرکاری گھر کے قریب اپنے ایک دوست کے ہمراہ پرچے تقسیم کر رہا تھا جس میں لوگوں کو ہیبرون میں ایک جلسہ میں شرکت کے لئے دعوت دی جارہی تھی
اسرائیلی اخبار کے مطابق جب حفاظتی اہلکاروں نے اس شخص سے دریافت کیا کہ وہ کیا کررہا ہے تو اس نے موقع سے فرار ہونے سے پہلے جواب دیاکہ مجھے پرواہ نہیں اگر شیرون مارے جائیں
اسرائیلی پولیس نے بعد میں اس شخص کو گرفتار کرکے اس سے پوچھ گچھ شروع کردی ہے
انیس سو پچانونے میں سابق وزیرِ اعظم یٹزاک رابین کی ہلاکت کے بعد اب حال یہ ہے کہ اسرائیلی رہنماؤں کے خلاف معمولی سی بھی دھمکی کے باعث اسرائیل میں خطرے کی گھنٹیاں بجنے لگتی ہیں
وزیرِ اعظم ایریئل شیرون کے فلسطینی ریاست کو قبول کئے جانے کے وعدے کے بعد اسرائیلی انتہا پسندوں کی طرف سے ان پر ممکنہ جانی حملہ کے بڑھتے ہوئے خطرے کے باعث وزیرِاعظم شیرون کے گرد حفاظتی اقدامات میں اضافہ کردیاگیا ہے
تاریخ کی انوکھی شادی
روسی خلا باز یوری مالینچنکو اور ان کی امریکن محبوبہ یِکیترینا دمیتریوا نے تاریخ کی انوکھی ترین شادی کی ہے یِکیترینا سابق سویٹ یونین میں پیدا ہوئی تھیں اور چار سال کی عمر میں اپنے والدین کے ساتھ امریکہ جا بسی تھیں
شادی کے وقت اکتالیس سالہ یوری بین الاقوامی خلائی اسٹیشن میں موجود تھے جبکہ دلہن یِکیترینا عروسی جوڑے میں ملبوس اپنی سہیلیوں کے ساتھ امریکی ریاست ٹیکساس کے شہر ہیوسٹن میں امریکی خلائی ادارے ناسا کے کنٹرول سنٹر میں موجود تھیں
دلہن نے اپنے جذبات کا اظہار کرتے ہوئے کہا کہ انہیں یہ شادی بہت پسند آئی ہے اور سب کچھ ان کے دل کو چھوگیا ہے شادی کی تقریب کے وقت ناسا کے خلائی مرکز میں دولہا کی نمائندگی ان کے ایک قد آدم مجسمے نے کی جو دولہن کے ساتھ کھڑا کیا گیا تھا
ٹیکساس کے قانون کے تحت دولہا یا دلہن میں سے کسی ایک کی غیر موجودگی میں بھی شادی کی رسم ادا ہو سکتی ہے نو بیاہتا جوڑے نے اس شادی کی وڈیو فلم کے حقوق ایک امریکی ٹیلی ویژن کمپنی کو فروخت کئے ہیں جو اسے پیر کو نشر کرے گی
کرنل مالینچنکو نے اپنی چھبیس سالہ محبوبہ کو گزشتہ سال دسمبر میں شادی کی پیشکش کی تھی اس وقت خیال تھا کہ وہ شادی کی طے شدہ تاریخ سے پہلے خلا میں اپنا مشن ختم کر کے زمین پر آ جائیں گے لیکن ایسا نہیں ہو سکا
روسی حکام نے اس بنیاد پر شادی کی مخالفت کی تھی کہ حاضر سروس روسی فوجی غیری ملکیوں سے شادی نہیں کر سکتے لیکن روس میں شہریوں نے شادی کے حق میں مظاہرے کر کے تقریب کو ممکن بنایا
ٹیکساس میں حکام نے اس بنیاد پر شادی کی اجازت دے دی کہ دولہا کے پاس تقریب میں شرکت نہ کرنے کی معقول وجہ موجود تھی
لیکن اس معاملے سے دولہا کے والدین کو یقیناً پریشانی ہوئی ہے جو یوکرین کے ایک گاؤں میں رہتے ہیں اور انہیں شادی سے صرف چند دن پہلے اس کے بارے میں پتہ چلا ان دونوں کی اپنی بہو سے ابھی تک کوئی ملاقات نہیں ہوئی
یوری کے والد نے حالات سے سمجھوتا کرنے کی کوشش کرتے ہوئے کہا کہ اب سب لوگ یوری نامی دو افراد کا ذکر کیا کریں گے جن میں یوری گاگارین خلا میں جانے والے پہلے خلا باز تھے اور دوسرے ان کا بیٹا جو خلا میں شادی کرنے والا پہلا انسان ہے
کرنل یوری مالیچینکو کے لئے جن کی یہ دوسری شادی ہے شادی کی انگوٹھی اور عروسی جوڑا مال بردار خلائی شٹل کے ذریعے بین الاقوامی خلائی اسٹیشن پر پہنچایا گیا
دولہا اور دلہن کی ملاقات اکتوبر میں ہوگی جب یوری مشن سے واپس آئیں گے اس کے بعد وہ روس میں شادی کی تقریب منعقد کریں گے اور ہنی مون کے لئے آسٹریلیا جائیں گے
اس کے بعد شاید خلا میں کوئی شادی نہ ہو سکے کیونکہ روس کی ایک خبر رساں ایجنسی نے حکام کے حوالے سے بتایا ہے کہ آئندہ روسی خلابازوں کے معاہدوں میں مشن کے دوران شادی کی ممانعت کی شق رکھی جائے گی
فیراری مصیبت بن گئی
سچن تندولکر کو تحفے میں دی جانے والی لگژری کار فیراری جس پر انہوں نے بھارتی حکومت سے درآمدی ڈیوٹی معاف کرالی تھی ان کے لئے مصیبت بن گئی ہے
تندولکر کو کار ریسنگ کے چیمپیئن مائیکل شو ماکر نے فیراری تھری سکسٹی موڈینہ سر ڈان بریڈ مین کا انتیس ٹیسٹ سینچریوں کا ریکارڈ توڑنے پر تحفے میں دی تھی انہوں نے بھارت میں دو لاکھ پینتالیس لاکھ ڈالر کی درآمدی ڈیوٹی معاف کروائی ہے
حکومت کی طرف سے اس گاڑی پر سے درآمدی ڈیوٹی معاف کرنے کے فیصلے کو بھارت میں شدید تنقید کا نشانہ بنایا گیا ہے اور اس سےتندولکر کی شہرت کو بھی نقصان پہنچا ہے
بھارت کی دائیں بازو کی جماعت شیو سینا کے ایک رہنما کا کہنا ہے کہ جب سچن نے اپنی پانچ نسلوں تک کے لئے کما لیا ہے تو اسے اس طرح کے مالی فوائد لینے کا کوئی حق نہیں پہنچتا
بھارتی اخبار انڈین ایکسپریس کی طرف سے کی گئی ایک رائے شماری میں لوگوں نے اس پر سخت برہمی کا اظہار کیا ہے
اخبار کے ایک قاری وجے کلانتری کا کہنا تھا ایک طرف تو سچن کے لئے یہاں تک کیا جا رہا ہے اور دوسری طرف جیت کر آنے والی ہاکی ٹیم کے کھلاڑیوں کے سامان کی گھنٹوں تلاشی لی جا رہی ہے جب سچن یہ رقم ادا کر سکتے ہیں تو انہیں ڈیوٹی ادا کرنا چاہئے
تاہم سب ایسا نہیں سوچتے
مہاراشٹر کے سابق وزیر اعلیٰ ولاس راؤ دیش مکھ کا کہنا ہے سچن نے بھارت کا نام دنیا بھر میں روشن کیا ہے تو ہمیں کم از کم ان کے لئے اتنا تو کرنا ہی چاہئے
تندولکر نے خود اس پر بات کرنے سے انکار کر دیا ہے
سچن تندولکر نے ٹیسٹ کرکٹ میں اکتیس سنچریاں بنائی ہیں اور ایک روزہ کرکٹ کی تاریخ میں چونتیس سنچریوں اور بارہ ہزار دو سو انیس رن کے ساتھ وہ دنیا کے کامیاب ترین بلے باز ہیں اس کے علاوہ وہ بھارت کے امیر ترین کھلاڑی بھی ہیں جنہیں ہندوستان میں کاروں سے لیکر مشروبات بنانے والی کئی کمپنیاں لاکھوں ڈالر سالانہ کی سپانسر شپ ادا کرتی ہیں
رپورٹ پر قائم ہوں ٹینیٹ
امریکی سی آئی اے کے سربراہ جارج ٹینیٹ نے کہا ہے کہ وہ اب بھی ان متنازعہ دستاویزات پر قائم ہیں جن میں کہا گیا تھا کہ جنگ سے پہلے عراق جوہری اسلحہ تیار کرنے کے قریب پہنچ چکا تھا
خفیہ اداروں کی طرف سے تیار کردہ دستاویزات نے امریکی صدر بش کو اس بات پر قائل کیا تھا کہ عراق پر حملہ ضروری ہو چکا ہے
لیکن عراق پر امریکی حملے کے بعد ابھی تک امریکہ کی سربراہی والی اتحادی افواج وسیع تباہی کے ہتھیار ڈھونڈنے میں کامیاب نہیں ہو سکیں جس سے خفیہ اداروں کی ان دستاویزات کے قابل اعتبار ہونے پر شک ہوتا ہے
لیکن واشنگٹن پوسٹ میں شائع ہونے والے ایک بیان میں جارج ٹینیٹ نے کہا ہے کہ وہ سی آئی اے کی اس رپورٹ پر قائم ہیں جس میں کہا گیا تھا کہ اگر عراق کو روکا نہ گیا تو وہ اسی دہائی میں جوہری اسلحہ تیار کر سکتا ہے
سی آئی اے کی رپورٹ میں اس امکان کی طرف بھی اشارہ کیا گیا تھا کہ اگر عراق کو اسلحہ تیار کرنے کے لئے ضروری مواد باہر سے حاصل ہوجانے کی صورت میں جوہری اسلحہ چند مہینوں میں تیار ہو سکتا تھا
بیلجیئم انسانی سمگلنگ پر سزا
بیلجیئم کی ایک عدالت نے بارہ ہزار افراد کو غیر قانونی طور پر برطانیہ پہنچانے کے الزام میں گرفتار البانیہ کے ایک باشندے کو آٹھ سال قید اور سوا لاکھ یورو جرمانے کی سزا سنائی ہے
پینتیس سالہ مہل سوکولی کے بارے میں کہا جاتا ہے کہ وہ ایک رات میں پندرہ سے بیس افراد کو بیلجیئم کی بندرگاہ زیبرگ کے ذریعے برطانیہ پہنچاتا رہا ہے اور بیلجیئم میں اس غیر قانونی کاروبار کا سب سے بڑا ملزم سمجھاجاتا ہے
اس کے گروہ کے باقی چوبیس افراد کو کم از کم تین سال قید کی سزا سنائی گئی ہے
مقدمے کی سماعت کے دوران استغاثہ نے عدالت کو بتایا کہ ملزم نے دوسال تک اپنا غیر قانونی کام جاری رکھا اور اس دوران ہر رات ہزاروں یورو کمائے
فیصلہ سنانے والے جج نے ملزم مہل سوکولی کو غیر قانونی دھندے میں ملوث گروہ کا سرغنہ قرار دیا جج نے مطابق ملزم نے غیر قانونی تارکین وطن کو سہانے سپنے دکھا کر انہیں بری طرح لوٹا
مہل سوکولی اپنی دولت کو چھپانے کے لئے برسلز میں ایک چھوٹے سے فلیٹ میں رہ رہا تھا جبکہ اس نے غیر قانونی کام کے ذریعے کمائی ہوئی دولت سے البانیہ میں جائیداد خرید رکھی تھی
بیلجیئم کی پولیس نے ملزم مہل سوکولی کی ایک ماہ تک نگرانی کی تھی اور اسے اس وقت گرفتار کیا تھا جب وہ دس غیر قانونی تارکین وطن کو ایک وین میں لے جا رہا تھا
یاد رہے کہ جون میں ہالینڈ کی ایک عدالت نے چین سے تعلق رکھنے والے ایک گروہ کے سات ارکان کو چھ سال قید کی سزا سنائی تھی ان پر چینی شہریوں کو غیر قانونی طریقے سے برطانیہ سمگل کرنے کا الزام ہے
اس گروہ کے چار افراد پر یہ الزام بھی تھا کہ وہ ان اٹھاون چینیوں کی موت کے ذمہ دار ہیں جو سن دو ہزار میں برطانوی قصبے ڈوور میں کھڑی ایک بس میں مردہ پائے گئے تھے
فلم پر یہودی اعتراضات
ایک سرکردہ یہودی تنظیم نے حضرت عیسیٰ کے بارے میں بنائی جانے والی متنازع فلم کی مذمت کی ہے اور کہا ہے کہ اس کی نمائش سے صیہونی دشمن جذبات کو ہوا مل سکتی ہے
میل گبسن کی اس فلم میں حضرت عیسیٰ کے مصلوب ہونے اور اس سے پہلے کے واقعات کی فلم بندی کی گئی ہے
یہودی تنظیم اینٹی ڈیفامیشن لیگ نے اپنے تازہ ترین بیان میں فلم کو خطرناک قرار دیا ہے بیان میں کہا گیا ہے کہ فلم میں یہودی انتظامیہ اور یہودی مجمع کو حضرت عیسیٰ کو مصلوب کرنے کے فیصلے کا ذمہ دار ٹھہرایا گیا ہے
تاہم میل گبسن کے ایک ترجمان نے کہا ہے کہ فلم میں شامل کوئی بات بھی صیہونیت مخالف نہیں ہے کیتھولک پادریوں نے بھی فلم کو کیتھولک مخالف اور صیہونیت مخالف قرار دیتے ہوئے تنقید کا نشانہ بنایا ہے
یہودی تنظیم کا کہنا ہے کہ اس کے بین المذاہب رابطے کے ناظم رابی یوجین کون نے فلم یکھی ہے
رابی یوجین کون کا کہنا ہے کہ فلم میں کئی خطرناک نظریات شامل ہیں جن کا مقابلہ کرنے کے لئے عیسائیوں اور یہودیوں نے مل کر کام کیا ہے
انہوں نے امید ظاہر کی ہے کہ میل گبسن اور ان کی پروڈکشن کمپنی فلم پر نظرثانی کرنے پر غور کریں گے
گروپ کے نیشنل ڈائریکٹر ابراہم فوکسمین نے تشویش ظاہر کی ہے کہ اگر فلم موجودہ شکل میں ریلیز ہو گئی تو اس سے نفرت مذہبی تعصب اور صیہونیت مخالف جذبات کو ہوا ملے گی جن کے خاتمے کے لئے ذمہ دار کلیسا نے بھی ہمیشہ کوشش کی ہے
لیکن میل گبسن کے ترجمان ایلن نیروب نے کہا ہے کہ اس فلم سے منسلک کسی بھی شخص کو نفرت مذہبی تعصب اور صیہونیت مخالف جذبات کو ابھارنے سے کوئی دلچسپی نہیں ہے
درحقیقت میل گبسن کا مفاد بالکل اس کے الٹ ہے کیونکہ انہوں نے اس فلم کے ذریعے محبت امید ایمان اور درگزر کرنے جیسے جذبات کو فروغ دینے کی کوشش کی ہے
فلم دی پیشن کے ہدایت کار میل گبسن ہیں جبکہ دی تھن ریڈ لائن میں اداکاری کے ذریعے شہرت حاصل کرنے والے جم کاویزل حضرت عیسیٰ کا کردار ادا کر رہے ہیں مونیکا بیلوچی نے فلم میں بی بی مریم کا کردار ادا کیا ہے فلم کے مکالمے لاطینی اور سامی زبانوں میں ہیں
اسرائیل خودکش بم حملے
وسطی اسرائیل کےقصبے روش عین میں ہونے والے ایک بم دھماکے میں دو افراد ہلاک جبکہ دس دیگر زخمی ہو گئے ہیں
